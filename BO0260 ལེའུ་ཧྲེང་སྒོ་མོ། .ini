ལུའོ་ཧྲེང་སྒོ་མོ།
ཅེ་ཁྲོན་ལུང་ཀྲེ་ཅེ།


ལུའོ་ཧྲེང་སྒོ་མོ།

ཉིན་ཞིག་གི་ས་སྲོད་དུ་ལུའོ་ཧྲེང་སྒོ་མོའི་འོག་ཏུ་ལངས་པའི་གཡོག་པོ་ཞིག་ཆར་པ་
ཆད་རྒྱུར་སྒུག་བཞིན་ཡོད།
རྒྱ་ཆེ་བའི་མཁར་སྒོའི་ལྕོག་ཁང་གི་འོག་ཏུ་གཡོག་པོ་དེ་ཕུད་མི་གཞན་གཅིག་ཀྱང་
མེད་ཅིང་། བཀྲག་རྩི་དམར་པོ་བཤུད་པའི་ཀ་ཟླུམ་ཆེན་པོ་དེའི་ལྡེབས་སུ་འཛིང་འབུ་གཅིག་
ཁོ་ན་བསྡད་འདུག ལུའོ་ཧྲེང་སྒོ་མོ་དེ་མེ་ཁྱུང་ལམ་ཆེན་དུ་གནས་པ་ན་གཡོག་པོ་དེ་ལས་
གཞན་ཚོང་མོའི་སྨྱུག་ཞྭའམ”ཡང་ན་མཉེན་ཞྭགྱོན་ནས་ཆར་གཡོལ་བྱེད་པའི་མི་སེར་
གཉིས་གསུམ་ཞིག་ཡོད་འོས།འོན་ཀྱང་གཡོག་པོ་དེ་ཕུད་མི་གཞན་གཅིག་ཀྱང་མེད།
ཉེ་བའི་ལོ་ངོ་གཉིས་གསུམ་གྱི་སྐོར་གླེང་ན་ཅིན་ཏུའུ་ལ་ས་ཡོམ་བརྒྱབ་པ་དང་། རླུང་
འཁོར་ལྡང་བ། མེ་སྐྱོན་ཤོར་བ། མུ་གེ་བྱུང་བ་སོགས་གོད་ཆག་རེ་རེ་བཞིན་གཅིག་རྗེས་
གཉིས་མཐུད་དུ་ཐོན་འོང་། དེར་བརྟེན་རྒྱལ་ས་འདི་ཧ་ཅང་མྱ་ངམ་དུ་གྱུར་ཡོད། གནའ་
དུས་ཀྱི་ཡི་གེར་འཁོད་པ་ལྟར་ན་སྐབས་དེ་དུས་ནང་པའི་སྐུ་འདྲ་དང་ནང་ཆོས་ཀྱི་ཡོ་
བྱད་གཏོར་གཅོག་བྱས་ཏེ་ཚོན་རྩི་དམར་པོ་བསྐུས་པའམ་ཡང་ན་གསེར་ཤོག་དངུལ་ཤོག་
བསྒྲོན་པའི་ཤིང་རིགས་དེ་དག་ལམ་ཟུར་དུ་སྤུངས་ཏེ་བུད་ཤིང་དུ་བཙོངས་འདུག རྒྱལ་
ས་དེ་ཉིད་གནས་ཚུལ་འདི་འདྲར་ཐུག་ཡོད་ན་ལུའོ་ཧྲེང་སྒོ་མོ་ཉམས་གསོ་བྱ་རྒྱུའི་དོན་
དེར་སུས་ཀྱང་དོ་ཁུར་བྱེད་མཁན་མེད་པ་ལོས་ཡིན། དེར་བརྟེན་ལུང་སྟོང་ཉམས་རྒུད་ཀྱི་
སྐབས་དེ་དང་བསྟུན་ནས་ཝ་རྒན་གྱི་གནས་བཅའ་ས་དང་ཇག་རྒན་གྱི་གབ་ཡིབ་བྱེད་
སར་གྱུར། དུས་ཕྱིས་སུ་ཐ་ན་རྩིས་ལེན་མཁན་མེད་པའི་མི་རོ་ཡང་མཁར་སྒོའི་ལྕོག་ཁང་
འདིའི་ནང་དུ་དྲུད་ཡོང་སྟེ་དེ་གར་དོར་ནས་འགྲོ་ཞིང་། དེ་ལྟར་ཡུན་རིང་སོང་བ་ན་རང་
བཞིན་དུ་གོམས་འདྲིས་སུ་གྱུར་ཡོད། དེར་བརྟེན་ཉི་མ་བཞུད་སྐབས་མི་སུ་འདྲ་ཞིག་ཡིན་
རུང་ཚང་མར་བ་སྤུ་གཟེངས་པའི་སྐྲག་སྣང་ཞིག་སྐྱེས་ཏེ་མཁར་སྒོའི་ལྕོག་ཁང་འདིའི་
མདུན་དུ་ཡོང་མི་ཕོད།
དེ་ལས་ལྡོག་པ་ནི་གནས་གང་ཞིག་ནས་ཡོང་བ་མི་རྟོགས་པའི་ཁྭ་ཏ་ཁྱུ་དང་ཁྱུ་འཕུར་
སླེབས་བྱུང་། ཉིན་མོར་བལྟས་ན་ཁྭ་ཏ་ཇི་ཙམ་ཞིག་གིས་ཆེས་མཐོ་བའི་བྱ་འདབ་ལ་རུབ་
ནས་སྐད་ཅོར་དང་བཅས་ལྡིང་སྐོར་བྱེད་པ་གསལ་པོ་མི་རྟོགས་མོད། བཞུད་ཁའི་ཉི་འོད་
ཀྱིས་མཁར་སྒོའི་ལྕོག་ཁང་འདིའི་བར་སྣང་དམར་པོར་བསྒྱུར་བའི་སྐབས་ན་ཁྭ་ཏ་དེ་དག་
ནི་ཏིལ་ནག་གཏོར་བ་ལྟར་གསལ་གསལ་ཐིང་ཐིང་དུ་མཐོང་ཐུབ། ཁྭ་ཏ་ནི་མཁར་སྒོའི་
ལྕོག་ཁང་སྟེང་གི་གཤིན་པོའི་ཤ་འཐུ་བར་ཡོང་བ་ལོས་ཡིན། ཡིན་ནའང་དེ་རིང་དུས་ཚོད་
འཕྱི་རྐྱེན་ཁྭ་ཏ་གཅིག་ཀྱང་མཐོང་རྒྱུ་མེད་ཅིང་། མཐོང་རྒྱུ་ཡོད་པ་ནི་གང་སར་གས་ཆག་
ཏུ་འགྲོ་བར་ཉེ་བ་མ་ཟད། སེར་སྲུབས་ནས་སྔོ་རྩྭ་རིང་པོ་སྐྱེས་པའི་རྡོ་སྐས་སྟེང་གི་ཁྭ་ཏའི་
བྱ་བྲུན་སྐྱ་ཆིག་ཆིག་དེ་དག་ཡིན། གཡོག་པོས་ཚོས་གཞི་ཡལ་བའི་སྟོད་ལྭ་སྔོ་ནག་ཅིག་
གྱོན་ཏེ་རྡོ་སྐས་སིའུ་བདུན་ཅན་གྱི་ཆེས་གོང་མའི་རིམ་པ་དེའི་སྟེང་དུ་རྐུབ་བཙུགས་ནས་
བསྡད། འགྲམ་པ་གཡོན་མའི་སྟེང་དུ་ཆུ་ཐོར་ཆེན་པོ་ཞིག་སྐྱེས་རྐྱེན་ཁོ་ཡི་མུག་པ་དང་
འབྲེལ་ལྐུགས་འཐོམ་འཐོམ་ངང་འབབ་བཞིན་པའི་ཆར་པར་རྒྱང་ལྟ་བྱེད།
རྩོམ་པ་པོས་ད་གིན་ནས་བཤད་ཟིན། “གཡོག་པོ་ཞིག་ཆར་པ་ཆད་རྒྱུར་སྒུག་བཞིན་
ཡོད” འོན་ཏེ་དྲང་པོར་བཤད་ན་ཆར་པ་ཆད་པའི་དབང་དུ་བཏང་རུང་གཡོག་པོར་ཐབས་
ལེགས་པ་ཅི་ཡང་མེད། གལ་ཏེ་རྣམ་ཀུན་ཡིན་ན་ཁོ་པ་སྦྱིན་བདག་གི་ཁྱིམ་དུ་བསྐྱོད་
དགོས་པ་ལོས་ཡིན། འོན་ཀྱང་ཉིན་བཞི་ལྔའི་གོང་དུ་སྦྱིན་བདག་གིས་ཁོ་པ་ལས་ཁོངས་
ནས་ཕུད་ཅིང་། ཏག་ཏག་བདག་གིས་གོང་དུ་བྲིས་ཟིན་པ་ལྟར་དེ་དུས་ཅིན་ཏུའུ་ཡི་ཁྲོམ་
ལམ་ཧ་ཅང་མྱ་ངམ་དུ་གྱུར་ཡོད། མིག་སྔར་གཡོག་པོ་འདི་ཞབས་ཞུ་ལོ་མང་ཞུས་པའི་
བདག་པོས་ལས་ཁོངས་ནས་ཕུད་ཡོད། དོན་དངོས་སུ་དེ་ནི་རྒྱལ་ས་ཉམས་རྒུད་དུ་སོང་
བའི་གོད་འཕྲོས་ཆུང་ངུ་ཙམ་ཞིག་ཡིན། དེར་བརྟེན “གཡོག་པོ་ཞིག་ཆར་པ་ཆད་རྒྱུར་
སྒུག་བཞིན་ཡོད” ཅེས་བརྗོད་པ་ལས “ཆར་པ་དང་འཕྲད་པའི་གཡོག་པོ་ཞིག་འགྲོ་སའི་
ལམ་མེད་པར་དཀའ་ཁག་གི་གནས་སུ་ལྟུངས་ཡོད” ཅེས་བརྗོད་ན་གནད་ལ་འཁེལ་བར་
སྣང་། མ་ཟད་དེ་རིང་གི་གནམ་ངོ་དེས་ཀྱང་སྐྱོ་སྣང་ཆེ་ཞིང་འཆར་སྒོ་མང་བའི་དུས་བདེ་
རྒྱལ་རབ་ཀྱི་གཡོག་པོ་དེའི་བློ་ཁར་ཤུགས་རྐྱེན་ཆེན་པོ་བཟོས་འོང་། ཉི་མྱུརགྱི་དུས་
ནས་འབབ་པའི་ཆར་པ་དེ་ད་དུང་ཡང་མི་ཆད་པའི་ཚུལ་མངོན། སྐབས་དེར་གཡོག་པོས་
གནས་སྐབས་སུ་བསམས་པ་ནི་སང་ཉིན་གྱི་འཚོ་ཚིས་གང་འདྲ་བྱ་དགོས་པ་དེ་ཡིན། དེ་
ཡང་གསལ་པོར་བཤད་ན། ཇི་ལྟར་བྱས་ཏེ་ད་གཟོད་རེ་བ་སྤུ་ཙམ་ཡང་མེད་པའི་དཀའ་
གནད་ལས་ཐར་ཐུབ་པ་བྱ་རྒྱུ་དེ་རེད། ཁོས་གཅིག་ནས་གནད་འགག་གང་ཡིན་མི་ཤེས་
པའི་སྒོ་ནས་བསམ་བློ་གཏོང་བ་དང་། གཉིས་ནས་ཁ་གཡེང་མིག་གཡེང་ངང་མེ་ཁྱུང་ལམ་
ཆེན་དུ་འབབ་པའི་ཆར་སྒྲར་ཉན།
ཆར་པས་ལུའོ་ཧྲེང་སྒོ་མོ་ཡོངས་སུ་བསྐོར་ཏེ་ཤག་སྒྲ་སྒྲོག་བཞིན་རྒྱང་རིང་ནས་
འུར་ཡོང་། མུན་ནག་གི་ས་སྲོད་དུ་ནམ་མཁའ་རིམ་གྱིས་དམའ་རུ་འགྲོ་བ་དང་། མགོ་བོ་
བཏེགས་ནས་སྟེང་དུ་ལྟ་དུས་མཁར་སྒོའི་ལྕོག་སྟེང་གི་གསེག་ནས་བསྲིངས་པའི་བརྐོས་
ལྡན་རྩེ་ཐོག་གིས་ལྕི་ཞིང་ནག་པའི་སྤྲིན་རིམ་འདེགས་པར་བྱེད།
རེ་བ་སྤུ་ཙམ་ཡང་མེད་པའི་དཀའ་གནད་ལས་ཐར་ཆེད་ཐབས་ཇུས་གང་ཞིག་གདམ་
རྒྱུར་བསམ་གཞིག་བྱེད་པའི་དུས་ཁོམ་མེད་པར་གྱུར། ཐབས་ཇུས་གང་ཞིག་གདམ་རྒྱུར་
བསམ་གཞིག་བྱས་པའི་དབང་དུ་བཏང་ན་དེ་ནི་འདམ་ཉོག་གི་གྱང་རྩ་དང་ལམ་ཆེན་གྱི་
འགྲམ་དུ་ལྟོགས་ཤི་ཐེབས་རྒྱུ་ལས་མེད་པ་དང་། ཤི་རྗེས་མཁར་སྒོའི་ལྕོག་ཁང་འདིའི་ནང་
དུ་དྲུད་ཡོང་སྟེ་ཁྱི་རོ་ལྟར་དོར་ནས་མཇུག་སྒྲིལ་རྒྱུ་དེ་ཡིན། གལ་ཏེ་ཐབས་ངན་གང་ཡོད་
སྤྱད་ན། གཡོག་པོས་གནད་དོན་གཅིག་རང་ལ་དམིགས་ཏེ་བསམ་བློ་ཡུན་རིང་བཏང་ཞིང་
མཐར་གཞི་ནས་དོན་འདིའི་སྟེང་དུ་གཅིག་བསྡུས་བྱས། འོན་ཀྱང “གལ་ཏེ” འདིར་ནམ་
ཡང་བྱ་སྤྱོད་མ་སྤེལ་ན་མཇུག་མཐར་སྔར་བཞིན “གལ་ཏེ” ཁོ་ན་ཡིན། མ་གཞི་གཡོག་
པོས་ཐབས་ངན་གང་ཡོད་བཀོལ་རྒྱུའི་སེམས་ཐག་བཅད་མོད། “གལ་ཏེ” བྱ་སྤྱོད་དུ་
འགྱུར་རྐྱེན་དེ་དང་ལྷན་དུ་ཡོང་ངེས་པའི་གནད་དོན་གཅིག་ནི “ཇག་པ་བྱ་རྒྱུ་ལས་ཐབས་
གཞན་མེད” པ་སྨྲ་མི་དགོས་པས་ཁོ་པར་དོན་དེ་གཏན་ལ་འབེབས་པའི་བློ་སྟོབས་སྔར་
བཞིན་མེད།
གཡོག་པོས་ཧབ་ཆི་ཆེན་པོ་ཞིག་བརྒྱབ་པ་དང་འབྲེལ་ངལ་དུབ་ཀྱི་སྒོ་ནས་ཡར་
ལངས། ཅིན་ཏུའུ་ཡི་ས་སྲོད་གྲང་ངར་ཤིན་ཏུ་ཆེ་བས་ཁོ་པ་འཁྱགས་ཏེ་མེ་ཐབ་ཅིག་ཡོད་
ན་ད་གཟོད་ཡག་པོ་ཅི་འདྲ་ཞིག་རེད་ཨང་སྙམ། གྲང་རླུང་མཚན་མོ་དང་ལྷན་དུ་འཛེམ་
ཟོན་སྤུ་ཙམ་ཡང་མེད་པར་མཁར་སྒོའི་ལྕོག་ཁང་གི་ཀ་བའི་བར་ནས་འཛུལ་ཡོང་བ་དང་།
ཚོན་དམར་ཅན་གྱི་ཀ་བའི་ལྡེབས་སུ་གནས་པའི་འཛིང་འབུ་དེ་ད་གཟོད་གནས་གང་ཞིག་
ཏུ་གབ་པར་སོང་བ་ཤེས་མི་འགྱུར།
གཡོག་པོས་མཇིང་པ་བསྐུམས་པ་དང་། ཚིལ་ལེན་སེར་པོའི་ཕྱི་ལ་གྱོན་པའི་སྟོད་ལྭ་
སྔོ་ནག་ནང་གི་ཕྲག་པ་དེ་མཐོན་པོར་བཏེགས་ནས་མཁར་སྒོའི་ལྕོག་ཁང་གི་ཕྱོགས་བཞིར
ལྟ་ཙམ་ལྟ་ཙམ་བྱས། ཁོ་པ་ཆར་རླུང་ལས་གཡོལ་ཐུབ་པ་དང་། མི་གཞན་གྱི་མིག་རྣ་སྒྲིབ་
ཐུབ་ཅིང་། བདེ་ལྷོད་ལྷོད་ངང་ཞག་གཅིག་ཉལ་ཆོག་པའི་གནས་ཤིག་འཚོལ་བར་འདོད།
གལ་ཏེ་ཡོད་ཚེ་ལེགས་ཉེས་གང་ཞིག་ཡིན་རུང་དེ་གར་ཞག་གཅིག་བསྐྱལ་དགོས་སྙམ།
སྐབས་དེར་ཁོས་ཏག་ཏག་མཁར་སྒོའི་ལྕོག་ཁང་གི་སྟེང་དུ་འཛེགས་བྱེད་ཀྱི་ཞེང་ཁ་ཆེ་
ཞིང་ཚོན་རྩི་དམར་པོ་བྱུགས་པའི་སྐས་ཀ་དེ་མཐོང་། མཁར་སྒོའི་ལྕོག་ཁང་གི་སྟེང་དུ་མི་
ཡོད་ཅིང་གང་ལྟར་གཤིན་པོ་ཤ་སྟག་ཡིན། གཡོག་པོས་སྐེད་པར་བཏགས་པའི་ཤིང་ཡུའི་
གྲི་རིང་ཤུབས་ལས་མི་ཐོན་པར་སྣང་འཇོག་བྱེད་བཞིན་རྩྭ་ལྷམ་གྱོན་པའི་རྐང་པ་མདུན་
དུ་བསྣུར་ཏེ་སྐས་ཀའི་གདམ་བུ་དམའ་ཤོས་དེའི་སྟེང་དུ་སྤོས། དུས་ཡུན་སྐར་མ་འགའ་
ཞིག་འདས་རྗེས་ཞེང་ཁ་ཤིན་ཏུ་ཆེ་བའི་ལུའོ་ཧྲེང་སྒོ་མོའི་ལྕོག་ཁང་གི་སྐས་ཀའི་དཀྱིལ་
མཚམས་སུ་འཛེགས་ཏེ་སྐྱེས་པ་ཞིག་ཡིན་ཡང་ཞུམ་བུ་དང་འདྲ་བར་ལུས་པོ་བསྐུམས་པ་
དང་། དབུགས་རྒྱུན་བསྒོམས་ཏེ་སྟེང་གི་གནས་ཚུལ་ལ་འཇབ་ལྟ་བྱས། མཁར་སྒོའི་ལྕོག་
ཁང་ནས་འཕྲོས་པའི་མེ་འོད་ལས་སྐྱེས་པ་འདིའི་འགྲམ་པ་གཡས་པ་རབ་རིབ་ཅིག་མངོན་
འོང་། དེ་ནི་སྨ་ར་ཐུང་ངུའི་གསེབ་ཀྱི་ཆུ་བུར་དམར་པོར་སྐྲངས་ཏེ་རྣག་བརྒྱབ་པའི་འགྲམ་
པ་ཞིག་ཡིན། ཐོག་མར་གཡོག་པོའི་སེམས་སུ་མཁར་སྒོའི་ལྕོག་ཁང་ནང་དུ་ཚང་མ་
གཤིན་པོ་ཡིན་པས་ཧ་ལས་དགོས་དོན་ཅི་ཡང་མེད་སྙམ། ཁོས་སྐས་ཀའི་གདམ་བུ་གཉིས་
གསུམ་ཞིག་འཛེགས་ནས་བལྟས་པ་ན་མཁར་སྒོའི་ལྕོག་ཁང་གི་སྟེང་དུ་སུ་ཞིག་གིས་མེ་
སྤར་ཡོད་ཅིང་། མེ་འོད་དེ་གང་སར་འགྱུ་བ་དང་། སྲབ་སྲིབ་ཀྱི་མེ་འོད་སེར་པོ་དེ་ཁུག་སོ་
གང་སར་སྡོམ་དྲ་བཏང་བའི་མཁར་སྒོའི་ལྕོག་ཁང་གི་ཐོག་པང་ལྡེབས་སུ་འགུལ་བཞིན་
འཕྲོ་བར་བྱེད། ཚུལ་དེ་མཐོང་བས་མྱུར་དུ་རྟོགས་ཐུབ་པ་སྟེ། ཆར་དུས་ཀྱི་མཚན་མོ་
འདིར་ལུའོ་ཧྲེང་སྒོ་མོའི་ལྕོག་ཁང་ནང་དུ་མེ་སྤོར་མཁན་དེ་ཕལ་ཆེར་སྐྱེ་བོ་སྤྱིར་བཏང་
ཞིག་མ་ཡིན། གཡོག་པོས་ད་བྱིད་ལྟར་རྐང་འཇབ་ལག་འཇབ་ངང་མཐར་ཆེས་གཟར་
བའི་སྐས་ཀའི་གདམ་བུ་མཐོ་ཤོས་དེར་འཛེགས་པར་མ་ཟད། ལུས་པོ་སར་འཇབ་པ་དང་།
སྐེ་བསྲིངས་གང་ཐུབ་ཀྱིས་སྙིང་རྩ་འདར་བཞིན་མཁར་སྒོའི་ལྕོག་ཁང་ནང་གི་གནས་
ཚུལ་ལ་ལྐོག་ལྟ་བྱས།
ལྕོག་ཁང་ནང་དུ་བལྟས་མ་ཐག་ཏག་ཏག་བཤད་སྲོལ་ལྟར་མི་རོ་འགའ་ཞིག་དེ་གར་
ཟང་ཟིང་དུ་དོར་འདུག འོན་ཀྱང་མེ་འོད་འཕྲོ་ཡུལ་རང་ཉིད་ཀྱི་བསམ་བཀོད་ལས་གུ་
དོག་པས་དེ་གར་ལུས་རྗེན་པར་གནས་པའི་མི་རོ་ཡོད་ལ། གྱོན་ཆས་གྱོན་པའི་མི་རོ་ཡང་
ཡོད་པ་གསལ་ལ་མི་གསལ་ཞིག་མཐོང་བ་ཙམ་ལས་ཡང་སྙིང་མི་རོ་ཅི་ཙམ་ཡོད་པ་གསལ་
པོ་མི་མཐོང་ཞིང་། ཕལ་ཆེར་སྐྱེས་པ་དང་བུད་མེད་ཚང་མ་མཉམ་དུ་དོར་ཡོད་པ་འདྲ།
སྣང་ཚུལ་དེས་མི་རོ་དེ་དག་དེ་སྔ་མི་གསོན་པོ་ཡིན་པར་ངོ་མ་དོགས་པ་སྐྱེས་འོང་། ཁོ་ཚོ་
ཕལ་ཆེར་འཇིམ་པས་བཟོས་པའི་མི་དང་འདྲ་སྟེ། ལ་ལ་ཁ་གདངས་པ་དང་། ལ་ལ་ལག་པ་
བརྐྱངས་ནས་ཟང་ཟིང་ངང་པང་གཅལ་སྟེང་དུ་འགྲིལ་ཡོད། དཀར་ཆ་ཞན་པའི་མེ་འོད་
ཕྲག་པ་དང་འབུར་དུ་ཐོན་པའི་བྲང་ཁའི་ཆ་ཤས་སུ་འཕྲོས་ཡོད་པ་ལས་ཀོང་ཞོམ་གྱི་གྲིབ་
མ་སྔར་བས་ནག་ཅིང་། ལྐུགས་པ་ཞིག་ལྟར་ཇི་སྲིད་སྨྲ་བ་བཅད་དེ་གནས།
གཡོག་པོས་མི་རོ་དེ་དག་གི་དྲི་ངན་ཚོར་བས་སྣ་ཁུག་རང་བཞིན་དུ་འགེབས་དགོས་
པར་གྱུར། འོན་ཏེ་ལག་པ་འདེགས་པའི་དུས་སྐད་ཅིག་མ་དེའི་ནང་སླར་སྣ་འགེབས་རྒྱུ་
ཡོངས་སུ་བརྗེད། གང་ལགས་ཤེ་ན། ཆེས་དྲག་པའི་ཚ་ཤུར་ཞིག་གིས་ཧ་ལམ་སྐྱེས་པ་དེའི་
རྫི་ཡོངས་སུ་འཕྲོགས།
དེའི་ཚེ་ན་གཡོག་པོས་མི་ཞིག་མི་རོ་དེ་དག་གི་ཁྲོད་དུ་ཙོག་པུར་བསྡད་ཡོད་པ་གཞི་
ནས་མཐོང་། དེ་ནི་ལྭ་བ་ནག་པོ་གྱོན་ཞིང་གཟུགས་ཐུང་བ། ཤ་རིད་པ། མགོ་སྐྲ་དཀར་བ།
སྤྲེའུ་དང་འདྲ་བའི་རྒན་མོ་ཞིག་ཡིན། རྒན་མོ་དེས་ལག་གཡོན་མར་འབར་བཞིན་པའི་
སྒྲོན་ཤིང་ཞིག་ཐོགས་ཏེ་མི་རོ་ཞིག་གི་ངོ་གདོང་ལ་ཅེར་ནས་མཆིས། ཆེས་རིང་བའི་སྐྲ་
ལོར་བལྟས་ན་ཕལ་ཆེར་བུད་མེད་ཀྱི་རོ་ཞིག་ཡིན་པར་ངེས།
གཡོག་པོ་དངངས་ཤིང་སྐྲག་ལ། ཡང་མཚར་སྣང་གི་སེམས་པས་ཡིད་དབང་ཅིག་
ཅར་དུ་བཀུག་སྟེ་རེ་ཞིག་དབུགས་ཀྱང་གཏོང་མ་ཕོད་པར་ལུས། གནའ་རབས་ཀྱི་དཔེ་
ཆའི་རྩོམ་པ་པོའི་ཚིག་གཡར་ནས་བརྗོད་ན “སྐྲག་ནས་བ་སྤུ་གཡོ་བར་བྱེད” རྒན་མོས་
སྒྲོན་ཤིང་ཐོག་པང་གི་སྲུབས་ཀར་གཟར་ཏེ་མུ་མཐུད་ནས་ད་གིན་ཅེར་བའི་མི་རོའི་མགོ་
བོར་ལག་ཟུང་བརྐྱངས་ཏེ་སྤྲེལ་རྒན་གྱིས་སྤྲེལ་ཕྲུག་གི་ཤིག་འཛིན་པ་ལྟར་སྐྲ་ལོ་རིང་
པོ་དེ་ཉག་མ་རེ་རེ་བཞིན་འབལ་འགོ་བརྩམས་ཤིང་། སྐྲ་ལོ་ནི་ཧ་ལམ་ལག་པར་རེག་མ་
ཐག་བུད་འོང་།
སྐྲ་ལོ་རྐང་རེ་རེ་བཞིན་འབལ་བར་ལྟ་བཞིན་གཡོག་པོའི་སེམས་ནང་གི་འཇིགས་
སྣང་རིམ་བཞིན་ཡལ་བར་མ་ཟད། དུས་མཚུངས་སུ་རྒན་མོ་དེར་ཞེ་ལོག་པའི་སེམས་པ་
ཤུགས་ཆེན་ཞིག་རིམ་བཞིན་སྐྱེས་འོང་། འོ། “རྒན་མོ་དེར” ཞེས་པ་ཕལ་ཆེར་ཚིག་སྐྱོན་
ཡིན་སྲིད། དེ་ལས་ངན་པ་ཐ་དག་ལ་ཞེ་ལོག་པའི་སེམས་པ་རྒྱུན་ཆད་མེད་པར་ཤུགས་
ཆེར་འགྲོ་གིན་འདུག་ཅེས་བརྗོད་ན་འཚམ། དེའི་དུས་སུ་གལ་ཏེ་མི་གང་ཞིག་གིས་ད་
གཟོད་གཡོག་པོ་དེར་ད་གིན་ལུའོ་ཧྲེང་སྒོ་མོའི་འོག་ཏུ་ཁོ་པ་རང་ཉིད་ཀྱིས་བསམ་བློ་
བཏང་བའི་གནད་དོན་ཏེ། “ལྟོགས་ཤི་རྒྱག་དགོས་སམ་ཡང་ན་ཇག་པ་བྱེད་དགོས” པ་
དེ་སླར་བཏོན་ན་ཕལ་ཆེར་གཡོག་པོ་འདིས་ཞེན་ཆགས་སྤུ་ཙམ་ཡང་མེད་པའི་སྒོ་ནས་
ལྟོགས་ཤི་རྒྱག་པའི་ལམ་བུ་དེ་བདམས་པར་ངེས། མི་འདིས་ངན་པར་བཅངས་པའི་སྡང་
སེམས་དེ་རྒན་མོས་ཐོག་པང་གི་སྲུབས་ཀར་གཟར་བའི་སྒྲོན་ཤིང་ལྟར་དྲག་ཏུ་འབར་འོང་།
གཡོག་པོས་རྒན་མོ་དེས་ཅིའི་ཕྱིར་མི་རོའི་སྐྲ་ལོ་འབལ་བ་མི་ཤེས་པ་ལོས་ཡིན། དེར་
བརྟེན “ལུགས་མཐུན་རང་བཞིན” གྱི་ཐད་ནས་བཤད་ན་ཡང་སྙིང་དགེ་ཁོངས་སུ་
གཏོགས་སམ་ཡང་ན་སྡིག་ཁོངས་སུ་གཏོགས་པ་ཁོས་ཀྱང་མི་ཤེས། འོན་ཀྱང་གཡོག་པོར་
ཆ་མཚོན་ན་ཆར་དུས་ཀྱི་མཚན་མོ་འདིར་ལུའོ་ཧྲེང་སྒོ་མོའི་ལྕོག་ཁང་གི་སྟེང་དུ་མི་རོའི་
སྐྲ་ལོ་འབལ་བ་དེ་ནི་གུ་ཡངས་གཏན་ནས་གཏོང་མི་རུང་བའི་ངན་རུལ་ལོས་ཡིན། ད་གིན་
གཡོག་པོ་རང་ཉིད་ཇག་པ་བྱེད་འདོད་པའི་དོན་དེ་ཁོས་སྔ་མོ་ནས་བརྗེད་དེ་ཀླད་པའི་ཕྱིར་
ཕྱུང་ཟིན།
དེས་ན་གཡོག་པོས་རྐང་པ་གཉིས་ཀྱིས་ཤུགས་བརྒྱབ་སྟེ་གློ་བུར་སྐས་ཀ་ནས་སྟེང་དུ་
མཆོངས་པར་མ་ཟད། ཤིང་ཡུའི་གྲི་རིང་ལག་ཏུ་བཟུང་སྟེ་གོམ་ཞེང་ཆེན་པོས་རྒན་མོའི་
མདུན་དུ་བསྐྱོད་པ་ན་རྒན་མོ་རང་བཞིན་དུ་ཧང་སངས་པར་གྱུར།
རྒན་མོས་བལྟས་མ་ཐག་གཡོག་པོ་མཐོང་བས་གཞུ་ཆེན་གྱིས་འཕངས་པ་ལྟར་དེ་མུར་
འཕག་འོང་།
“མདོག་ཉེས་མ་ཁྱོད་གང་དུ་འབྲོ་ཡི་ཡིན།”
རྒན་མོ་མི་རོའི་བར་དུ་སྒྲོག་ཐེབས་ནས་འགྲིལ་གྱིན་དངངས་འཚབ་ཀྱིས་བྲོས་འགྲོ་
རྩིས་བྱེད་པས་གཡོག་པོས་མོའི་བགྲོད་ལམ་བཀག་སྟེ་དེ་ལྟར་དམོད། དེ་ལྟ་ནའང་རྒན
མོས་སྔར་བཞིན་གཡོག་པོར་འུར་ནས་འབྲོ་རྩིས་བྱེད་པ་དང་། གཡོག་པོས་མོ་མ་གློད་པར་
བཙན་གྱིས་ཕྱིར་འཐེན་ཏེ་ཁོ་གཉིས་མི་རོའི་དཀྱིལ་དུ་ཁ་རོག་ཏུ་ལག་འཛིང་ཡུད་ཙམ་
བྱས། འོན་ཀྱང་འགོ་བརྩམས་མ་ཐག་ནས་རྒྱལ་ཕམ་དབྱེ་བ་ཆོད་ཟིན། གཡོག་པོས་མཐར་
རྒན་མོའི་ལག་ཡུ་ནས་བཟུང་སྟེ་གཅུས་རིལ་བརྒྱབ་ནས་མོ་ས་ལ་སྒྱེལ། ལག་ཡུ་དེ་ནི་བྱ་
དེའི་རྐང་པ་དང་འདྲ་བར་རྦད་དེ་རུས་མགོ་ལྤགས་གཡོགས་རང་རེད།
“ཁྱོད་ག་རེ་བྱེད་ཀྱི་ཡོད།ཤོད་དང་། མི་ཤོད་ན་འདི་ལ་ལྟོས།”
གཡོག་པོས་རྒན་མོ་ཕར་ཕུད་དེ་གློ་བུར་དུ་གྲི་གུ་ཤུབས་ལས་འབྱིན་པ་དང་། ངར་
ལྕགས་ཀྱི་གྲི་གུ་ལས་གྲང་འོད་སྔོ་ལིང་ལིང་དུ་འཁྱུག་བཞིན་རྒན་མོའི་མིག་མདུན་དུ་
འཕྲེད་གཤོམ་བྱས། འོན་ཀྱང་རྒན་མོས་སྐད་ཆ་མི་ཤོད། མོས་ལག་ཟུང་འདར་བ་དང་།
དབུགས་རྒྱུན་ལྷེམ་ལྷེམ་དུ་ཧལ་བཞིན་མིག་འབྲས་མིག་ཀོང་ནས་ཐོན་འོང་བ་ལྟར་ཆེར་
གདངས་ཏེ་འོན་ལྐུགས་དང་འདྲ་བར་ཁ་ཡེ་ནས་མི་གྲག ཚུལ་དེ་མཐོང་དུས་ད་གཟོད་
གཡོག་པོས་རྒན་མོ་དེའི་ཤི་གསོན་ནི་ཁོ་པའི་འདོད་བློར་བརྟེན་ནས་ཐག་གཅོད་བྱས་ཆོག་
པ་གསལ་པོར་རྟོགས། གཡོག་པོའི་འདུ་ཤེས་དེས་ད་གིན་དྲག་ཏུ་འབར་བའི་ཞེ་མེར་གྱི་
སེམས་པ་དེ་དུས་ཇི་ཙམ་ནས་གཙང་མར་ཡལ་ཞིང་། ཤུལ་དུ་ལུས་པ་ནི་ལས་དོན་ཡོངས་
སུ་ལེགས་གྲུབ་བྱུང་སྐབས་ཀྱི་ཡིད་ཚིམ་དེ་འདྲ་ཁོ་ན་ཡིན།
སྐབས་དེར་གཡོག་པོས་མགོ་བོ་བསྒུར་ནས་རྒན་མོར་བལྟས་ཏེ་སྐད་ངག་ཅུང་འཇམ་
པོའི་སྒོ་ནས་བཤད་རྒྱུར། “ང་སྒྲིག་འགལ་ཞིབ་དཔྱོད་ཁང་གི་དཔོན་རིགས་མིན། ང་ནི་ད་
གིན་མཁར་སྒོའི་ལྕོག་ཁང་འདི་བརྒྱུད་ནས་འགྲོ་བའི་འགྲུལ་པ་ཡིན། དེར་བརྟེན་ང་རང་
ཁྱོད་བཟུང་འདོད་པ་གཏན་ནས་མིན། ཁྱོད་ཀྱིས་ང་ལ་དུས་འདིར་ཁྱོད་མཁར་སྒོའི་ལྕོག་
ཁང་འདིའི་སྟེང་དུ་ཅི་ཞིག་བྱེད་པ་གསལ་པོར་བཤད་ན་འགྲིག”
སྐབས་དེར་རྒན་མོས་མིག་དེ་བས་ཆེ་བར་གདངས་ཏེ་ཡིད་རྩེ་གཅིག་ཏུ་གཡོག་པོ་
དེའི་ངོ་གདོང་ལ་ཅེར། དེ་ནི་མིག་མཐའ་དམར་ཞིང་མིག་རྒྱང་བྱ་ཁྲ་ལྟར་རྣོ་བའི་མིག་ཆ་
གཅིག་སྟེ། དེས་ཁོ་ལ་ལྟ་བར་བྱེད། དུས་མཚུངས་སུ་སྐྱི་ལྤགས་གཉེར་མས་བཏུམས་ཏེ་
ཧ་ལམ་སྣ་ཁུག་དང་འབྲེལ་བའི་མཆུ་སྒྲོས་ཀྱིས་དངོས་པོ་ཅི་ཞིག་ལྡད་པ་ལྟར་དལ་པོར་
འགུལ་བ་དང་། མཇིང་པ་ཕྲ་མོའི་སྟེང་གི་རྩེ་རྣོ་ཞིང་རིད་པའི་ཨོལ་སྒོ་དེ་ཡང་དལ་པོར་
འགུལ་ཡོང་། སྐབས་དེར་རྒན་མོས་དབུགས་ལྷེམ་ལྟེམ་ངང་གྲེ་བའི་ནང་ནས་ཁྭ་ཏའི་སྐད་
དང་དྲ་བའི་སྒྲ་ཞིག་བཏོན་ཡོང་བ་གཡོག་པོས་ཐོས་པ་སྟེ། “སྐྲ་དེ་འབལ་བ་ནི། སྐྲ་དེ་
འབལ་བ་ནི། སྐྲ་ཚབ་བཟོ་འདོད་པ་ཡིན” ཟེར།
རྒན་མོའི་དྲིས་ལན་ནི་སྤྱིར་བཏང་འདི་འདྲ་ཞིག་ཡིན་པ་གཡོག་པོའི་བསམ་ཡུལ་
ལས་འདས་པས་ཁོ་རེ་ཐག་ཡོངས་སུ་ཆད། རེ་ཐག་ཆད་པ་དང་འབྲེལ་ད་གིན་ཞེ་མེར་བའི་
སེམས་པ་དེ་དང་། གྲང་ཤུར་ཤུར་གྱི་མཐོང་ཆུང་དེ་སླར་སེམས་ཁམས་སུ་ལུད་འོང་། གདོང་
མདོག་དེ་ཕལ་ཆེར་ཕ་རོལ་པོས་ཀྱང་མཐོང་སྲིད།
རྒན་མོས་ལག་པ་གཅིག་ལ་ད་དུང་ཡང་གཤིན་པོའི་མགོ་སྟེང་ནས་འབལ་བའི་སྐྲ་
ལོ་ཐོགས་ཏེ་སྦལ་པ་འདྲ་བའི་ངུར་སྒྲ་དང་བཅས་ངག་ལྡབ་ལྡིབ་ངང “དྲང་པོར་བཤད་
ན་གཤིན་པོའི་སྐྲ་འབལ་བ་དེ་སྤྱོད་ངན་གྱི་ལས་ཤིག་ཡིན་ཡང་སྲིད། འོན་ཀྱང་གཤིན་
པོར་འདི་འདྲ་བྱེད་པ་ཡང་སྡུག་གྱོང་རེད། ད་ལྟ་ངས་སྐྲ་འབལ་བའི་བུད་མེད་འདིས་སྦྲུལ་
རྣམས་རིང་ཚད་སོར་བཞི་རེ་བཏུབས་ཏེ་བསྐམས་རྗེས་གྲི་ཐོགས"སྐུ་སྲུང་ཁང་དུ་འཁྱེར་
ཏེ་ཉ་སྐམ་དུ་བརྩིས་ནས་འཚོང་གིན་འདུག མོ་ལ་རིམས་ནད་ཕོག་ནས་ཤི་བ་མ་གཏོགས་
ཕལ་ཆེར་མོས་ད་ལྟ་ཡང་ཚོང་དེ་རྒྱག་གི་རེད། མ་གཞི་དེ་ལྟར་ཡིན་མོད། མི་གཞན་གྱིས་
ད་དུང་ཡང་བུད་མེད་འདིས་འཚོང་བ་ནི་ཉ་སྐམ་ཡིན་པར་སེམས་པ་དང་། བྲོ་བ་ཡང་ཞིམ་
པོ་འདུག་ཟེར། གྲི་ཐོགས་པ་དེ་ཚོས་ནི་དེ་ཉིད་མེད་ན་མི་རུང་བའི་ཤ་ཚལ་ལ་བརྩིས་ཏེ་ཉོ་
གིན་འདུག ངས་ནི་བུད་མེད་འདིས་ལས་པའི་བྱ་བ་དེ་ངན་པ་དེ་འདྲ་ཡིན་པར་མི་སེམས།
གལ་ཏེ་དེ་ལྟར་མ་བྱས་ན་ལྟོགས་ཤི་ཐེབས་རྒྱུ་ཡིན་ཞིང་། དེ་ཡང་ཐར་ལམ་མེད་པས་ད་
གཟོད་དེ་ལྟར་བྱས་པ་རེད། དེར་བརྟེན་ད་ལྟ་ལས་འདི་བྱེད་པར་ངས་ཀྱང་བྱ་ངན་ཞིག་ཏུ་
ངོས་འཛིན་བྱེད་ཀྱི་མེད། ངས་གལ་སྲིད་འདི་ལྟར་མ་བྱས་ན་ང་ཡང་ལྟོགས་ཤི་ཐེབས་ངེས་
རེད། ང་ལ་ཡང་ཐར་ལམ་མེད་པས་ད་གཟོད་འདི་འདྲ་བྱས་པ་ཡིན། རེད་ཨང་། བུད་མེད་
འདིས་ང་ལ་ཐར་ལམ་མེད་པ་དེ་གསལ་རྟོགས་ཐུབ་ཡོད། ངས་བྱས་པའི་ལས་འདི་རིགས་
ལ་ཕལ་ཆེར་མོས་ཀྱང་གུ་ཡངས་གཏོང་སྲིད” ཟེར།
རྒན་མོས་ཡང་ཟློས་བསྐྱར་ཟློས་ངང་དེ་ལྟར་བཤད་འོང་།
གཡོག་པོས་གྲི་རིང་ཤུབས་ནང་དུ་བཅུག་ཅིང་། ལག་གཡོན་མས་གྲི་ཡུར་འཆང་བ་
དང་འབྲེལ་རྣམ་འགྱུར་གྲང་ཤུར་ཤུར་ངང་ཉན་བཞིན་ལག་གཡས་པས་རང་བཞིན་དུ་ངོ་
གདོང་དམར་པོའི་སྟེང་གི་རྣག་བརྒྱབ་པའི་ཆུ་བུར་དེ་བཀབ། འོན་ཀྱང་ཉན་བཞིན་ཉན་
བཞིན་གཡོག་པོའི་སེམས་སུ་བློ་སྟོབས་ཤིག་རྒྱས་འོང་། དེ་ནི་ཏག་ཏག་མི་རིང་བའི་གོང་ན་
མཁར་སྒོའི་ལྕོག་ཁང་གི་འོག་ཏུ་སྐྱེས་པ་དེར་མེད་པའི་བློ་སྟོབས་དེ་ཡིན་ལ། དུས་མཚུངས་
སུ་མི་རིང་བའི་གོང་ན་མཁར་སྒོའི་ལྕོག་ཁང་འདིའི་སྟེང་དུ་འཛེགས་ཏེ་རྒན་མོ་དེ་འཛིན་
སྐབས་ཀྱི་བློ་སྟོབས་དེ་དང་རྦད་དེ་ལྡོག་ཕྱོགས་སུ་འཕེལ་བའི་བློ་སྟོབས་དེ་ཡང་ཡིན།
གཡོག་པོ་ལྟོགས་ཤི་རྒྱག་གམ་ཡང་ན་ཇག་པ་བྱེད་དགོས་པ་དེ་ད་ལྟ་གདམ་ག་བྱེད་དཀའ་
བའི་གནད་དོན་ཞིག་གཏན་ནས་མིན། སྐབས་འདིའི་གཡོག་པོའི་བསམ་ཚུལ་ནས་བཤད་
ན་ཁོ་ལྟོགས་ཤི་རྒྱག་འདོད་གཏན་ནས་མེད་པའི་གནད་དོན་དེ་རྦད་དེ་རྣ་རྒྱབ་ཏུ་དོར་ཟིན།
“ཁྱོད་ཀྱིས་བཤད་པ་དེ་བདེན་པ་ཡིན་ནམ།”
རྒན་མོས་སྐད་ཆ་བཤད་ཟིན་རྗེས་གཡོག་པོས་ཟུར་ཟའི་བཤད་ཉམས་ཀྱིས་ནན་འདྲི་
བྱས་པ་དང་ཆབས་ཅིག་མདུན་དུ་གོམ་པ་གང་སྤོས་པ་དང་། ལག་གཡས་པས་ངོ་གདོང་གི་
ཆུ་བུར་ལས་སྣང་མེད་དུ་བྲལ་ཏེ་རྒན་མོའི་གཉའ་ནས་བཟུང་ཐོག་ཁོང་ཁྲོ་ཆེན་པོས “འོ་
ན་ང་ཁྱོད་ཀྱི་ལྭ་བ་བཤུ་ཡི་ཡིན། ཁྱོད་ཀྱང་སྡང་སེམས་སྐྱེ་མི་དགོས། ངས་འདི་འདྲ་མ་བྱས་
ཚེ་ང་ཡང་ལྟོགས་ནས་ཤི་རྒྱུ་རེད” ཅེས་སྐད་བརྒྱབ།
གཡོག་པོས་རྒན་མོའི་ལྭ་བ་མྱུར་དུ་བཤུས། ཁོའི་རྐང་པར་འཐམ་འདོད་པའི་རྒན་
མོར་རྡོག་རྒྱག་ཤུགས་ཆེན་ཞིག་གཞུས་ཏེ་མི་རོའི་སྟེང་དུ་སྒྱེལ། སྐས་འགོ་རུ་སླེབས་རྒྱུར་
གོམ་པ་ལྔ་ལས་མེད། གཡོག་པོས་བཤུས་པའི་ལྭ་བ་སྔོ་ནག་དེ་མཆན་འོག་ཏུ་བཅུག་སྟེ་
མིག་རྡེབ་ཙམ་ལ་ཆེས་གཟར་བའི་སྐས་ཀ་བརྒྱུད་དེ་ནག་ལྷོག་ལྷོག་གི་མཚན་མུན་དཀྱིལ་
དུ་ཡལ།
ཡུད་ཙམ་སོང་རྗེས་ཕལ་ཆེར་བརྒྱལ་ནས་དྲན་པ་ཐོར་བ་ལྟར་དེ་གར་འགྱེལ་ཡོད་
པའི་རྒན་མོས་ལུས་གཅེར་བུའི་ངང་མི་རོའི་དཀྱིལ་ནས་ལངས་འོང་། རྒན་མོས་གཅིག་
ནས་ཆིག་ལབ་རྫོགས་མེད་རྒྱག་པ་འདྲ་ལ་སྨྲེ་ངག་འདོན་པ་ཡང་འདྲ་བའི་སྐད་སྒྲ་
ཞིག་བཏོན་པ་དང་། གཉིས་ནས་ད་དུང་ཡང་འབར་བཞིན་པའི་མེ་འོད་ལ་བརྟེན་ནས་
སྐས་འགོ་བར་གོག་བགྲོད་བྱས། གནས་དེ་ནས་ཆེས་ཐུང་བའི་སྐྲ་ལོ་དཀར་པོ་དེ་ཐུར་དུ་
གློད་དེ་ལུའོ་ཧྲེང་སྒོ་མོའི་གཤམ་འོག་ཏུ་ལྟ་བཞིན་མཆིས། ཕྱི་རོལ་ནི་ནག་ལྷོག་ལྷོག་གི་
མཚན་མོ་ཡིན།
གཡོག་པོ་ཁ་ཕྱོགས་གང་དུ་སོང་བ་སུས་ཀྱང་མི་ཤེས།
༡༩༢༥ལོའི་ཟླ་༩པར།

སྣ་ཁུག

ནང་མཆོད‘ཁྲེན་ཀྲེའི་སྣ་ཁུག་སྐོར་གླེང་ན་ཁྲེ་ཝུའེ་རྒྱུད་དུ་མི་ཤེས་པ་དང་མི་རྟོགས་
པ་སུ་ཡང་མེད། སྣ་ཁུག་དེར་རིང་ཚད་ཚུན་ལྔ་དྲུག་ཙམ་མཆིས་པས་ཡས་མཆུ་ནས་མ་
མགལ་བར་དུ་ཐུག་ཡོད་པ་དང་། གོང་འོག་གི་སྦོམ་ཕྲ་གཅིག་མཚུངས་ཡིན་པ་དེ་ཕྲ་ལ་
རིང་བའི་རྒྱུ་མ་རྐང་གཅིག་དང་འདྲ་བར་ངོ་གདོང་གི་དཀྱིལ་ནས་དཔྱངས་ཡོད།
ནང་མཆོད་མི་ལོ་ལྔ་བཅུ་འདས་ཟིན། དགེ་ཚུལ་ཆུང་ངུ་ཞིག་ནས་ད་ལྟ་ཆོས་ར་ནང་
མའི་བསྙེན་བཀུར་བྱ་ཡུལ་དུ་འགྱུར་བའི་རིང་དུ་སེམས་ནང་ཐོག་མཐའ་བར་གསུམ་དུ་
སྣ་ཁུག་དེར་སེམས་སྡུག་ཚད་མེད་སྐྱེས་འོང་། དེ་ཡང་ཕྱི་ཚུལ་ནས་བལྟས་ན་ཧ་ལམ་སྣང་
འཇོག་ཅི་ཡང་མེད་པ་དང་འདྲ་མོད། དེ་ནི་བློ་རྩེ་གཅིག་སྒྲིམ་གྱིས་སྒོམ་སྒྲུབ་བྱེད་པའི་
རབ་བྱུང་པ་ཞིག་རྒྱུན་དུ་སྣ་ཁུག་ལ་བློ་དོགས་སྐྱེ་མི་རུང་བ་མ་ཡིན་པར་ཁོ་པ་མི་གཞན་
གྱིས་སྣ་ཁུག་ནི་ཁོ་པའི་སེམས་ནད་ཅིག་ཡིན་པ་ཤེས་སུ་འཇུག་མི་འདོད་པས་ཡིན། རྣམ་
ཀུན་གྱི་ལབ་གླེང་ནང་དུ་ཡང “སྣ་ཁུག” ཅེས་པའི་ཐ་སྙད་འདི་འདོན་པར་འཛེམ་སྣང་
ཆེན་པོ་བྱེད།
ནང་མཆོད་སྣ་ཁུག་གི་ཆེད་དུ་མགོ་ན་བར་རྒྱུ་རྐྱེན་གཉིས་ཡོད་དེ། གཅིག་ནི་སྣ་ཁུག་
རིང་དྲགས་པས་སྟབས་ཧ་ཅང་མི་བདེ་བ་དེ་ཡིན། གཙོ་བོ་ནི་ཟ་མ་ཡང་རང་ཉིད་ཀྱིས་ཟ་
མི་ཐུབ། དེ་ལས་ལྡོག་ན་སྣ་རྩེ་ལྕགས་ཕོར་ནང་གི་ཟས་ལ་ཐུག་འགྲོ། དེས་ན་ནང་མཆོད་ཟ་
མ་ཟ་སྐབས་དགེ་ཕྲུག་བོས་ཏེ་ཅོག་ཙེའི་ཁ་སྤྲོད་དུ་སྡོད་དུ་བཅུག་ནས་ཞེང་ཚད་ལ་ཚུན་
གཅིག་དང་རིང་ཚད་ལ་ཁྲེ་ཙེ་གཉིས་ཡོད་པའི་ཤིང་ལེབ་ཅིག་གིས་རང་ཉིད་ཀྱི་སྣ་ཁུག
ཡར་འདེགས་སུ་འཇུག་རྒྱུར་ཟད། ཡིན་ནའང་ཟས་ཐུན་གཅིག་ཟ་རིང་སྣ་ཁུག་འདེགས་
མཁན་གྱི་དགེ་ཕྲུག་ཡིན་ནའང་འདྲ། སྣ་ཁུག་བཏེགས་པའི་ནང་མཆོད་ཡིན་ནའང་
འདྲ། གཉིས་ཀ་ལས་སླ་པོ་གཏན་ནས་མེད། ཐེངས་ཤིག་བྱིས་གཡོག་འབྲིང་བ་ཞིག་གིས་
དགེ་ཕྲུག་གི་ཚབ་བྱེད་སྐབས་ཏག་ཏག་ཧབ་ཆི་ཞིག་བརྒྱབ་སྟེ་ལག་པ་འདར་བས་སྣ་ཁུག་
འབྲས་ཐུག་ནང་དུ་ལྷུངས། དེ་དུས་དོན་དེ་རྒྱལ་སར་ཡང་ཁྱབ་ཡོད། འོན་ཀྱང་དེ་ཉིད་ད་
དུང་ནང་མཆོད་སྣ་ཁུག་ལ་ཡི་མུག་པའི་རྒྱུ་རྐྱེན་གཙོ་བོ་དེ་མིན། དོན་ངོ་མ་བཤད་ན་ནང་
མཆོད་སེམས་སྡུག་སྐྱེ་བ་ནི་སྣ་ཁུག་དེས་ཁོའི་རང་བཀུར་ལ་ཆེས་གནོད་པས་ཡིན།
ཁྲེ་ཝུའེ་རྒྱུད་ཀྱི་མི་ཚང་མས་ནང་མཆོད་ཁྲེན་ཀྲེ་ལ་བསམ་ཤེས་གང་ནུས་བྱེད་ཅིང་།
ཁོ་པར་མི་སྐྱ་མིན་པས་སྟབས་ལེགས་པ་རེད། དེ་འདྲ་མིན་ན་སྣ་ཁུག་དེ་ཁོ་ནས་སུ་ཚང་
གི་བུ་མོས་ཁོའི་མནའ་མར་འགྲོ་འདོད་བྱེད་དམ་ཞེས་ལབ་གླེང་བྱེད། དེའི་ནང་ནས་ཀྱང་
མི་ཁ་ཤས་ཀྱིས་བཤད་རྒྱུར། ཕལ་ཆེར་སྣ་ཁུག་དེའི་རྐྱེན་གྱིས་ད་གཟོད་རབ་ཏུ་བྱུང་བ་མིན
ནམ་ཟེར། འོན་ཀྱང་ནང་མཆོད་ཀྱིས་གྲྭ་པ་བྱས་ཀྱང་སྣ་ཁུག་གི་སེམས་ཁྲལ་དེ་ཆུང་དུ་སོང་
བའི་ངོས་འཛིན་མི་བྱེད། གང་ལགས་ཤེ་ན། ཆུང་མ་ལེན་ཐུབ་མིན་གྱི་དོན་དེས་ཁོའི་རང་
བཀུར་ལ་ཤུགས་རྐྱེན་བཟོས་ཏེ་སེམས་ཁམས་ཤེས་ཚོར་ཤིན་ཏུ་རྣོ་ཞིང་ཉམས་དམན་པར་
གྱུར།དེས་ན་ནང་མཆོད་ཀྱིས་ཡར་བརྩོན་དང་སྒྱིད་ལུག་ཕྱོགས་གཉིས་ནས་རྨས་སྐྱོན་ཤོར་
བའི་རང་བཀུར་གྱི་སེམས་པར་སླར་གསོ་ཡོང་གང་ཐུབ་བྱེད།
ནང་མཆོད་ཀྱིས་སྔོན་ལ་ཇི་ལྟར་བྱས་ན་སྣ་ཁུག་རིང་པོ་དེ་ཐུང་ཙམ་དུ་མངོན་ཐུབ་
པར་བསམ་བློ་བཏང་ཞིང་། ཉེ་འཁོར་དུ་མི་མེད་པའི་སྐབས་སུ་མེ་ལོང་ལ་གཡས་ལྟ་གཡོན་
ལྟ་བྱས་ནས་བསམ་གཞིག་ཞིབ་ཕྲ་བྱས། ཁོས་ངོ་གདོང་ལ་ལྟ་ཕྱོགས་ཡང་ཡང་བསྒྱུར་ཡང་
མི་ངོམ་པར་ལག་པས་འགྲམ་པ་བསྐྱོར་བའམ་ཡང་ན་ལག་མཐིལ་གྱིས་ཨོག་མ་བཏེགས་ཏེ་
མེ་ལོང་ལ་གཏད་ནས་སུན་སྣང་མེད་པར་བསམ་ཞིབ་བྱེད། བལྟས་ཚོད་ལ་སྣ་ཁུག་དེ་ཐུང་
དུ་སོང་བར་མངོན་ཡང་ཁོ་པར་བློ་ཡིད་ཚིམས་པའི་ཚོར་སྣང་ཐེངས་གཅིག་ཀྱང་མ་བྱུང་།
སྐབས་ལ་ལར་སྡུག་རུས་ཆེན་པོས་བསམ་བློ་ཇི་ཙམ་བཏང་ཡང་སྣ་ཁུག་ནི་དེ་ལས་ལྡོག་སྟེ་
རིང་པོར་མངོན་འོང་། སྐབས་དེ་ལྟའི་ཚེ་ན་ནང་མཆོད་ཀྱིས་དབུགས་རིང་ཞིག་བཏང་སྟེ་
མེ་ལོང་སྒྲོམ་བུའི་ནང་དུ་བཅུག་ཐོག་ཡི་མི་རང་བའི་ངང་ཆོས་ཁྲིའི་མདུན་དུ་སོང་ནས་མུ་
མཐུད་ཁོ་པའི《སྤྱན་རས་གཟིགས་ཀྱི་མདོ》འདོན་པར་བྱེད།
གཞན་ཡང་ནང་མཆོད་ཀྱིས་ད་དུང་མི་གཞན་གྱི་སྣ་ཁུག་ལ་སྣང་འཇོག་མཚམས་
མེད་བྱེད། ཁྲེ་ཝུའེ་དགོན་པའི་ནང་ན་རྒྱུན་དུ་དགེ་འདུན་གྱིས་བཀའ་ཆོས་གནང་མཁན་
ཡོད་ལ། དགོན་པའི་ནང་དུ་གྲྭ་ཤག་ཁང་མིག་གཅིག་གིས་གཅིག་ལ་བསྙེས་ནས་ཡོད་པ་
དང་། ཁྲུས་ཁང་ནང་དུ་ཉིན་ལྟར་ཆུ་བསྐོལ་ནས་ལུས་པོ་འཁྲུ་མཁན་ཡང་ཡོད། དེར་བརྟེན་
འདི་གར་ཕྱིར་ཐོན་ནང་འཛུལ་བྱེད་པའི་སེར་སྐྱ་ཧ་ཅང་མང་། ནང་མཆོད་ཀྱིས་བཟོད་པ་
བསྒོམས་ཏེ་ཁོ་ཚོའི་ངོ་གདོང་ལ་ཞིབ་ལྟ་བྱས་ནས་སྣ་ཁུག་རང་ཉིད་དང་འདྲ་བའི་མི་ཞིག་
འཚོལ་འདོད་ཁོ་ན་བྱེད། མི་གཅིག་ཡིན་ནའང་རུང་སྟེ།དེ་དང་ཁ་བརྡ་བྱས་ནས་རང་གིས་
རང་ལ་སེམས་གསོ་བྱས་ཆོག དེའི་རྐྱེན་གྱིས་དར་གོས་ཀྱི་འོག་འཇུག་སྔོན་པོའམ་ཀ་ཅིའི་
སྟོད་གོས་གྱོན་པ་རྣམས་ཁོའི་མིག་ནང་དུ་རྩ་བ་ནས་མེད།དེ་བས་ཞྭ་མོ་ལི་ཝང་དང་གཟན་
ཤམ་ཁམ་ནག་གྱོན་པ་དེ་ཚོ་ནི་རྒྱུན་དུ་མཐོང་མང་བས་སྔ་ས་ནས་སྣང་མེད་དུ་བཏང་བ་
བརྗོད་མི་དགོས། ནང་མཆོད་ཀྱིས་མི་ལ་མི་ལྟ་བར་སྣ་ཁུག་ཁོ་ནར་ལྟ། དེ་ཡང་སྣ་གུག་གུག་
ནི་ཡོད་ཐག་ཆོད་རེད། ཡིན་ནའང་ཁོའི་སྣ་ཁུག་དེ་འདྲ་ངོ་མ་རི་བོང་གི་རྭ་ལྟར་དཀོན་
ཞིང་། བཙལ་འཚོལ་ཇི་ལྟར་བྱས་ཀྱང་གཏན་ནས་མི་རྙེད་པས་ཡི་མུག་པ་ནི་ལྡོག་ཏུ་མེད།
ཐ་ན་མི་གཞན་དང་གཏམ་གླེང་བྱེད་ཡུན་དུ་ཡང་ཐུར་དུ་འབྱིལ་བའི་སྣ་རྩེར་འཕུར་མཉེད་
བྱེད་ཐལ་ཤོར་བ་དང་། རང་ཉིད་ན་ཚོད་དེ་འདྲར་སོན་པ་ལ་མི་བལྟོས་པར་ངོ་ཚ་ནས་ངོ་
གདོང་ཡང་དམར་པོར་འགྱུར་འགྲོ། དེ་དག་ཚང་མ་བཤད་མི་འདོད་པའི་སེམས་པའི་སྡུག་
བསྔལ་གྱིས་བཟོས་ཡོད།
མཐར་ནང་མཆོད་ཀྱི་སེམས་སུ་སངས་རྒྱས་ཆོས་ལུགས་ཀྱི་ཕྱི་ནང་གི་གསུང་རབ་
ནང་ནས་སྣ་ཁུག་རང་ཉིད་དང་འདྲ་བའི་མི་སྣ་ཞིག་བཙལ་ཏེ་སེམས་གསོ་ཐོབ་རེ་བྱས།
འོན་ཀྱང་ཆོས་དཔེ་གང་ཞིག་གི་ནང་དུ་ཡང་མོའུ་འགལ་གྱི་བུ་དང་ཤཱ་རིའི་བུའི་སྣ་ཁུག་
གི་རིང་ཐུང་སྐོར་བཀོད་མེད་ལ། ཐ་ན་ཀླུ་སྒྲུབ་དང་རྟ་དབྱངས་གཉིས་ཀྱི་སྣ་ཁུག་ཀྱང་མི་
དཀྱུས་མ་དང་མི་འདྲ་བ་ཅི་ཡང་མེད། ནང་མཆོད་ཀྱིས་མི་གཞན་པས་ཀྲེན་ཏན]གྱི་སྐོར་
བཤད་པར་ཉན། བཤད་སྲོལ་ལ་ཧྲུའུ་ཧན་གྱི་ལིའུ་ཤོན་ཏིའི་རྣ་ཤལ་གཉིས་ཕྲག་པའི་སྟེང་
དུ་དཔྱངས་ཡོད་ཟེར་བས་ཁོ་རང་དབང་མེད་པར་དབུགས་རིང་ཞིག་ཤོར་བ་སྟེ། གལ་ཏེ་དེ་
ཉིད་སྣ་ཁུག་ཡིན་ན་རང་ཉིད་བློ་བདེ་ཅི་འདྲ་མི་ཡོང་ངམ་སྙམ།
སྒྱིད་ལུག་ཐད་ནང་མཆོད་ཀྱིས་རང་སེམས་གསོ་བའི་ཐབས་མཆོག་ཡུན་རིང་བཙལ་
བ་དང་། ཡར་བརྩོན་ཐད་སྣ་ཁུག་འཁུམ་རྒྱུར་ཕན་ནུས་ཆེ་བའི་སྨན་འཛིན་ཡོད་ཚད་
ཚོད་ལྟ་བྱས། འདི་གར་རེ་རེ་བཞིན་ཉོག་བཤད་མི་བྱ། མདོར་ན་ཐབས་བརྒྱ་ཇུས་སྟོང་དང་།
རང་ནུས་གང་ཡོད་ཀྱིས་ཡུལ་ཐོན་ཀུབ་རིགས་གདུས་པའི་ཁུ་བ་འཐུང་བ་དང་། སྣ་སྟེང་དུ་
ཙི་གུའི་གཅིན་པ་འབྱུག་པར་བྱེད། འོན་ཏེ་ཐབས་ཅི་ཞིག་སྤྱད་ཀྱང་སྣ་ཁུག་གི་རིང་ཐུང་
སྔར་བཞིན་ཚུན་ལྔ་དྲུག་ཙམ་མཆིས་པ་དེ་ལང་ལིང་ངང་ཁ་སྟེང་དུ་དཔྱངས་ཡོད།
ལོ་ཞིག་གི་སྟོན་ཁར་ནང་མཆོད་ཀྱི་དགེ་ཕྲུག་རྒྱལ་སར་བྱ་བ་སྒྲུབ་པར་སྐྱོད་དུས་
རྒྱུས་མངའ་ཡོད་པའི་སྨན་པ་ཞིག་ཡོད་པ་དེས་ཁོ་ལ་སྣ་ཁུག་ཐུང་དུ་གཏོང་རྒྱུའི་ཆེད་སྨན་
བཅོས་ཐབས་ཤིག་བསླབས། སྨན་པ་དེ་ནི་ཀྲེན་ཏན་གྱི་མི་ཡིན་པ་དང་། ཁྲང་ལེ་དགོན་གྱི
ཆོས་སྒོར་ཞུགས་ཡོད།
ནང་མཆོད་ཀྱིས་སྔར་བཞིན་ཡིད་འཇོག་སྤུ་ཙམ་ཡང་མི་བྱེད་པའི་ཚུལ་ཞིག་བསྟན་
ཏེ་བསམ་བཞིན་དུ་ཆེད་ཕན་བཅོས་ཐབས་དེ་ལམ་སེང་ཚོད་ལྟ་བྱ་རྒྱུའི་སྐོར་ཤོད་པར་མི་
བྱེད། འོན་ཀྱང་ཕྱོགས་གཞན་ཞིག་ནས་སྟབས་བདེའི་སྐད་ཆ་སྟེ། ལྟོ་དུས་ཚང་མར་དགེ་
ཕྲུག་ལ་ཅ་ཟིང་པོ་བཟོ་དགོས་པས་ངོ་མ་སེམས་ཀྱིས་བཟོད་ཀྱི་མི་འདུག་ཟེར། དོན་དམ་དུ་
ཁོའི་སེམས་ལ་དགེ་ཕྲུག་གིས་རང་ཉིད་ལ་ཚོད་ལྟ་བྱ་དགོས་པའི་ཁ་ཏ་བྱས་ན་ཅི་མ་རུང་
སྙམ་གྱིན་ཡོད། ནང་མཆོད་ཀྱི་བསམ་ཚུལ་དགེ་ཕྲུག་གིས་མི་རྟོགས་པ་གཏན་ནས་མིན།
འོན་ཏེ་ཞེ་ལོག་པའི་ཚོར་སྣང་ཡང་ཆེན་པོ་དེ་འདྲ་མེད། དེ་ལྟར་ཡིན་པ་མ་ཟད། ནང་
མཆོད་ཀྱིས་མགོ་བདེ་ཆུང་ཆུང་དེ་ཙམ་ཞིག་འཁྲབ་པ་ལ་དེ་ལས་ལྡོག་སྟེ་དགེ་ཕྲུག་སྙིང་རྗེ་
སྐྱེས་འོང་། དེས་ན་ཤ་ཚའི་གཏམ་ངན་གྱིས་གང་ཐུབ་ཅི་ཐུབ་ངང་ཁ་ཏ་བསླབ་བྱ་བྱས་པས་
མཇུག་འབྲས་ནི་ཏག་ཏག་ནང་མཆོད་ཀྱི་འདོད་བློ་དང་མཐུན་པ་སྟེ། སྐབས་བསྟུན་དོན་
སྒྲུབ་ཅེས་པ་ལྟར་དགེ་ཕྲུག་གི་ཁ་ཏར་ཉན།
ཆེད་ཕན་བཅོས་ཐབས་དེའི་སྐོར་བཤད་ན་སྟབས་ཧ་ཅང་བདེ་བ་སྟེ། སྔོན་ལ་སྣ་ཁུག་
ཆུ་ཚ་པོའི་ནང་དུ་སྦང་རྒྱུ་དང་། དེ་ནས་མི་གཞན་གྱིས་རྡོག་པས་བརྫི་རྒྱུ་དེ་ཡིན།
དགོན་པའི་ཁྲུས་ཁང་ནང་དུ་ཉིན་ལྟར་ཆུ་སྐོལ་གྱིན་ཡོད། ཆུ་ཚ་བ་ནི་ཐ་ན་མཛུབ་
མོ་ཡང་ནང་དུ་བསྲིངས་མི་ཐུབ། དགེ་ཕྲུག་གིས་འཕྲལ་མར་ཁྲུས་ཁང་ནས་ཆུ་ཟོ་བ་གང་
བླངས་འོང་། ཡིན་ནའང་གལ་སྲིད་སྣ་ཁུག་ལམ་སེང་ཆུ་ནང་དུ་བསྲིངས་ན་ཚ་རླངས་
ཀྱིས་བརྣངས་པ་དང་། ངོ་སྐྱི་འཚིག་རྨས་འབྱུང་བར་དོགས། དེས་ན་ཟོ་བའི་སྟེང་དུ་གཞོང་
པ་ཞིག་བཀབ་པ་དང་། གཞོང་པར་ཁུང་བུ་ཞིག་བརྟོལ་ཏེ་སྣ་ཁུག་ཁུང་བུ་བརྒྱུད་ཟོ་བའི་
ནང་དུ་བསྲིངས། སྣ་ཁུག་ཁོ་ན་ཆུ་ཚ་པོའི་ནང་དུ་སྦོང་བར་ཚིག་པའི་སྣང་བ་སྤུ་ཙམ་ཡང་
མ་བྱུང་། ཡུད་ཙམ་སོང་རྗེས་དགེ་ཕྲུག་གིས་དྲིས་དོན།
“ཚ་སྦངས་གནང་ཟིན་ནམ།”
ནང་མཆོད་ཀྱིས་རང་བཞིན་དུ་གད་མོ་དགོད་ཁུལ་བྱས་ཤིང་། སེམས་སུ་སྐད་ཆ་དེ་
ཁོ་ནར་བརྟེན་ནས་བཤད་པ་ནི་སྣ་ཁུག་ཡིན་པ་ཕལ་ཆེར་སུས་ཀྱང་བསམས་མི་སྲིད་སྙམ།
ཆུ་ཚ་པོའི་ནང་དུ་འདི་ལྟར་སྦངས་པ་ན་སྣ་ཁུག་ནང་དུ་ཟ་འཕྲུག་ལངས་པ་ནི་ལྗི་བས་སོ་
བཏབ་པ་དང་མཚུངས།
ནང་མཆོད་ཀྱིས་སྣ་ཁུག་ཁུང་བུའི་ནང་ནས་ཕྱིར་ཕྱུང་མ་ཐག་དགེ་ཕྲུག་གིས་དེ་མུར་
ད་དུང་ཡང་ཚ་རླངས་འཕྱུར་བཞིན་པའི་སྣ་ཁུག་རྐང་འོག་ཏུ་ཤུགས་ཀྱིས་བརྫིས། ནང་
མཆོད་ཀྱིས་ལུས་པོ་གསེག་བསློགས་ནས་ཉལ་བ་དང་། སྣ་ཁུག་པང་གཅལ་སྟེང་དུ་བཞག་
སྟེ་དགེ་ཕྲུག་གི་རྐང་པ་ཟུང་གིས་མིག་མདུན་དུ་གཅིག་འདེགས་གཅིག་འཇོག་ངང་བརྫི་
བར་ལྟ་བཞིན་གནས། དགེ་ཕྲུག་གི་ངོ་སྟེང་ནས་གནོང་སེམས་ཡང་ཡང་མངོན་ཞིང་། མགོ་
བོ་བསྒུར་ནས་ནང་མཆོད་ཀྱི་སྤྱི་ཐེར་ལ་བལྟས་ནས་འདྲི་རྒྱུར།
“ན་ཚ་གཏོང་གི་མི་འདུག་གམ། སྨན་པས་ཤུགས་གང་ཡོད་ཀྱིས་བརྫི་དགོས་ཟེར་གྱི་
འདུག ན་ཚ་ཆེན་པོ་གཏོང་གི་ཡོད་ཤས་ཆེ།”
མ་གཞིར་ནང་མཆོད་ཀྱིས་མགོ་བོ་གཡུག་གཡུག་བྱས་ཏེ་ན་ཚ་མི་གཏོང་བའི་ཚུལ་
བསྟན་རྩིས་བྱས་མོད། སྣ་ཁུག་མི་གཞན་གྱི་རྡོག་པས་བརྫིས་ཏེ་མགོ་བོ་འགུལ་ཐབས་
མེད་པས་མིག་ལྕིབས་ཚུམ་ཚུམ་དུ་འཁྱག་གས་ཤོར་བའི་དགེ་ཕྲུག་གི་རྐང་པར་ལྟ་བཞིན་
དབུགས་ལྷེམ་ལྷེམ་ངང“ན་ཚ་གཏོང་གི་མི་འདུག” ཅེས་བཤད་རྒྱུ་ཁོ་ནར་ཟད། དོན་
དངོས་ཐོག་སྣ་ཁུག་ལ་ཟ་འཕྲུག་ལངས་པ་དང་། ཟ་འཕྲུག་ལངས་པའི་གནས་དེར་རྡོག་
པས་བརྫི་བཞིན་ཡོད་པས་ན་ཚ་གཏོང་རྒྱུ་ཕར་ཕུད་སྐྱིད་སྣང་ལྡན་པར་གྱུར།
བརྫིས་ནས་ཅུང་འགོར་རྗེས་སྣ་ཁུག་ནང་ནས་ཁྲེ་རྡོག་ལྟ་བུའི་དངོས་པོ་ཞིག་ཐོན་
འོང་ཞིང་། དབྱིབས་ནི་སྤུ་བཏོགས་པའི་བྱིའུ་སྲེག་མ་དང་མཚུངས། དགེ་ཕྲུག་གིས་ཚུལ་
དེ་མཐོང་སྐབས་བརྫི་མཚམས་བཞག་སྟེ་ཤབ་ཤུབ་ངང “འཇབ་ཙེས་བཟུང་ནས་འཐེན་
དགོས་ཟེར་གྱི་འདུག" ཅེས་ཁེར་ལབ་བྱས།
ནང་མཆོད་ཀྱིས་བློ་ཡིད་མ་ཚིམས་པ་ལྟར་འགྲམ་པ་འབུར་དུ་བཏོན་ཏེ་སྐད་ཆ་ཚིག་
གཅིག་ཀྱང་མ་བཤད་པར་དགེ་ཕྲུག་གིས་གང་བྱས་རང་དགར་བཞག དེ་ཡང་དགེ་ཕྲུག་
གི་སེམས་བཟང་ཁོ་པས་མི་རྟོགས་པ་ག་ལ་ཡིན། ཡིན་ནའང་རང་ཉིད་ཀྱི་སྣ་ཁུག་དེ་མིག་
གིས་མཐོང་བཞིན་དུ་མི་གཞན་ལ་སྤྲད་པའི་དངོས་པོ་ལྟར་བཀོད་འཇོག་གང་འདོད་བྱེད་
པ་དེས་སེམས་པ་ཤིན་ཏུ་ནས་མི་སྐྱིད་པར་གྱུར། རྣམ་འགྱུར་དེ་ནི་ཡིད་ཆེས་མེད་པའི་སྨན
པ་ཞིག་གཤགས་བཅོས་བྱེད་དུ་བཅུག་པ་ལྟར་ཁོས་མི་འདོད་པའི་སྒོ་ནས་དགེ་ཕྲུག་གིས་
འཇབ་ཙེས་སྣ་ཁུག་གི་བ་སྤུའི་བུ་གའི་ནང་ནས་ཞག་ཚིལ་འདོན་པར་བལྟས། ཞག་ཚིལ་
ནི་བྱིའུའི་སྤུ་རྩ་དང་འདྲ་ཞིང་། བཏོགས་རྗེས་རིང་ཚད་ལ་ཧྥུན་བཞི་ཙམ་མཆིས།
གང་མཚམས་བཏོགས་རྗེས་དགེ་ཕྲུག་གིས་དབུགས་རིང་ཞིག་བཏང་སྟེ “ཡང་བསྐྱར་
ཐེངས་གཅིག་ཚ་སྦངས་བཏང་ན་འགྲིག” ཅེས་བཤད།
ནང་མཆོད་དགེ་ཕྲུག་གིས་བཀོད་འཇོག་གང་འདོད་བྱེད་པར་སྡུག་ཁུར་མི་བཟོད་
པར་སྔར་བཞིན་དཔྲལ་གཉེར་བསྡུས་ཏེ་གནས།
ཆུ་ཚ་པོར་ཐེངས་གཉིས་པ་སྦངས་ནས་ཡང་བསྐྱར་ཞིབ་ལྟ་ཞིག་བྱས་པ་ན་སྣ་ཁུག་
དངོས་འབྲེལ་དེ་སྔ་ལས་ཧ་ཅང་ཐུང་དུ་སོང་སྟེ་སྤྱིར་བཏང་གི་སྣ་གུག་གུག་དང་ཁྱད་པར་
དེ་འདྲ་མེད་པར་གྱུར། ནང་མཆོད་ཀྱིས་ཐུང་དུ་སོང་བའི་སྣ་ཁུག་ལ་ལག་པ་འཆང་བཞིན་
ངོ་ཚ་དང་བཅས་དགེ་ཕྲུག་གིས་སྤྲད་པའི་མེ་ལོང་ཚུར་བླངས་ཏེ་མཚེར་སྣང་ངང་མེ་ལོང་
ལ་བལྟས།
སྣ་ཁུག་དེ། སྔོན་ཆད་ཡས་མཆུ་ནས་མ་མགལ་བར་དུ་དཔྱངས་པའི་སྣ་ཁུག་དེ་མིག་
འཕྲུལ་བསྟན་པ་ལྟར་ཆུང་དུ་སོང་སྟེ་ད་ཆ་ཡས་མཆུའི་སྟེང་དུ་འཁུམས་ཡོད་པ་དང་། སྣ་
ཁུག་སྟེང་གི་དམར་ཐིག་ཐར་ཐོར་དེ་དག་ནི་ཕལ་ཆེར་ད་གིན་རྡོག་པས་བརྫིས་པའི་རྗེས་
ཤུལ་ཡིན་ངེས། དེ་ལྟ་ན་ཁོ་ཚོ་སུ་ཞིག་ད་དུང་གད་མོ་རྒྱག་ཕོད་པར་བལྟའོ། །མེ་ལོང་ནང་
གི་ནང་མཆོད་ཀྱིས་དགའ་མགུ་ཡི་རང་ངང་མེ་ལོང་ཕྱིའི་ནང་མཆོད་ལ་ལྟ་བཞིན་མིག་
ཚུམ་ཚུམ་བྱེད་པ་ནི་བློ་ཁ་ཡོངས་སུ་ཚིམས་པར་བཤད་ཆོག
ཡིན་ནའང་ཉིན་དེ་གང་པོར་ཁོས་སེམས་ཁྲལ་མི་ཉུང་བ་བྱས་ཤིང་།སྣ་ཁུག་སླར་རིང་
པོར་འགྱུར་བར་སྐྲག དེས་ན་ཞལ་འདོན་གནང་སྐབས་ཡིན་ནའང་འདྲ། ཡང་ན་ཟ་མ་ཟ་
སྐབས་ཡིན་ནའང་འདྲ། གང་ལྟར་སྟབས་བདེ་བྱུང་ཚེ་ལག་པ་བརྐྱངས་ཏེ་སྣ་རྩེར་དལ་བུ་
དལ་བུས་བྱིལ་བྱིལ་བྱེད་ཅིང་། སྣ་ཁུག་ནི་སྔར་བཞིན་གྲ་འགྲིག་པོས་མཆུ་སྒྲོས་ཀྱི་ཐོད་དུ་
གནས་པ་ལས་ཐུར་དུ་འཕྱང་བའི་རྟགས་མཚན་ཅི་ཡང་མེད། ཞག་གཅིག་གཉིད་དུ་ཡུར་
ཏེ་ཕྱི་ཉིན་ཞོགས་པ་མིག་གདངས་མ་ཐག་དོན་དག་དང་པོ་དེ་ནི་སྣ་ཁུག་ལ་རེག་རྒྱུ་དེ་ཡིན།
སྣ་ཁུག་སྔར་བཞིན་ཐུང་ཐུང་ཡིན་པས་ནང་མཆོད་ལ《དམ་ཆོས་པད་དཀར》འདྲ་བཤུ་
ཟིན་ཏེ་དགེ་བའི་ཚོགས་རྫོགས་པ་ལྟར་སེམས་ནང་ལོ་ངོ་དུ་མར་བྱུང་མ་མྱོང་བའི་སྤྲོ་སྣང་
ཞིག་རང་བཞིན་དུ་བྱུང་།
འོན་ཀྱང་ཉིན་གཉིས་གསུམ་འདས་རྗེས་ནང་མཆོད་ཀྱིས་བསམ་ཡུལ་ལས་འདས་
པའི་དོན་ཞིག་ཤེས་རྟོགས་བྱུང་། དེ་ཡང་དཔའ་རྟུལ་ཞིག་ཁྲེ་ཝུའེ་རུ་དོན་བྱ་སྒྲུབ་པར་ཡོང་
ཞིང་། ཁོས་མིག་ཟུང་གྲུང་ཧྲིག་ཧྲིག་གིས་བར་མཚམས་མེད་པར་ནང་མཆོད་ཀྱི་སྣ་ཁུག་
སྟེང་དུ་མིག་མྱུལ་རྒྱག་པ་དང་། སྐད་ཆ་ཡང་ཆད་ཆད་མཐུད་མཐུད་དུ་ཤོད་པ། ངོ་གདོང་གི་
རྣམ་འགྱུར་ནི་དེ་སྔའི་ནང་མཆོད་ལས་ཀྱང་དགོད་བྲོ། དེ་ཁོ་ན་མ་ཡིན་པར་ད་དུང་དེ་སྔ་
ནང་མཆོད་ཀྱི་སྣ་ཁུག་འབྲས་ཐུག་གི་ཕོར་པའི་ནང་དུ་ལྷུང་དུ་འཇུག་མཁན་བྱིས་གཡོག་
འབྲིང་བ་དེས་འདུ་ཁང་ཕྱི་རོལ་དུ་མི་དང་འཕྲད་སྐབས་ཐོག་མར་མགོ་བསྒུར་ནས་གད་མོ་
བསྲན་མོད། ཕྱིས་སུ་ཕལ་ཆེར་ངོ་མ་བསྲན་མི་ཐུབ་པ་འདྲ་སྟེ། ཧི་ཧི་ཞེས་བགད་བྱུང་། ཐ་
ན་གྲྭ་བཙུན་ལས་སྣེ་བ་ཚོར་ལས་ཀ་སྐུལ་སྐབས་ཁོའི་མདུན་དུ་ཚང་མས་གུས་གུས་ཞུམ་
ཞུམ་གྱིས་བཀོད་པར་ཉན་མོད་ཀྱང་གལ་ཏེ་ནང་མཆོད་རྒྱབ་གཏད་ཚེ་དེ་མུར་ཧ་ཧ་ཧི་ཧི་
ཞེས་དགོད་པར་བྱེད། གནས་ཚུལ་དེ་འདྲ་ཐེངས་རེ་གཉིས་ཀྱིས་ག་ལ་ཚད།
ཐོག་མར་ནང་མཆོད་ཀྱི་སེམས་སུ་རང་ཉིད་ཀྱི་བྱད་དབྱིབས་ལ་འགྱུར་བ་བྱུང་བས་
རེད་སྙམ། ཡིན་ནའང་དེར་རྒྱུ་མཚན་མེད་པར་སྣང་། བྱིས་གཡོག་འབྲིང་བ་དང་གྲྭ་བཙུན
ལས་སྣེ་བ་རྣམས་ནི་དོན་དེར་ལྐོག་ཏུ་དགོད་ཀྱིན་ཡོད་པར་གདོན་མི་ཟ་སྙམ། མ་གཞིར་
གད་མོ་གཅིག་མཚུངས་ཡིན་མོད། གང་ལྟར་སྔོན་མ་སྣ་ཁུག་རིང་པོའི་དུས་ཀྱི་བགད་
སྟངས་དེ་དང་གཅིག་པ་དེ་ཙམ་མ་ཡིན། དེ་ཡང་སྣ་ཐུང་དེ་མིག་ལམ་དུ་གོམས་མེད་པས་
གོམས་འདྲིས་སུ་གྱུར་པའི་སྣ་རིང་ལས་དེ་བས་དགོད་བྲོ་བས་ཡིན་ངེས། དེ་འདྲ་ཡིན་ཡང་
ཆོག ཡིན་ནའང་དེའི་ནང་དུ་ཧ་ལམ་ད་དུང་རྒྱུ་རྐྱེན་གཞན་གང་ཞིག་ཡོད་པར་སྣང་།
དེ་སྔོན་འཛེམ་བག་མེད་པའི་གད་མོ་འདི་འདྲ་དགོད་ཀྱིན་མེད་ཡཱ།
དཔེ་ཆ་འདོན་འགོ་བརྩམས་མ་ཐག་ནང་མཆོད་ཀྱིས་རྒྱུན་དུ་འདོན་མཚམས་བཞག་
སྟེ་མགོ་བོ་སྤྱི་ཐེར་དེ་དཀྱོགས་ནས་བློ་དོགས་ཡང་ཡང་བྱེད། སྐབས་དེ་ཤེད་དུ་གུས་པར་
འོས་པའི་ནང་མཆོད་ཀྱིས་རྟག་ཏུ་བླ་འཁྱམས་པ་ལྟར་ཉེ་འགྲམ་དུ་བཀལ་བའི་འཕགས་
པ་ཀུན་ཏུ་བཟང་པོའི་སྐུ་འདྲར་ལྟ་བཞིན་ཉིན་བཞི་ལྔའི་སྔོན་གྱི་སྣ་ཁུག་རིང་པོའི་སྐབས་
ཀྱི་གནས་ཚུལ་ལ་ཕྱིར་དྲན་བྱེད་ངེས་ཡིན། དེ་ཙམ་ན་ཡི་མུག་རང་བཞིན་དུ་སྐྱེས་
ཏེ “དེ་རིང་ས་མཐའ་མྱུལ་དུས་ཉམ་ཐག་ཀྱང་། སྔོན་ཆད་རྒྱས་སྤྲོས་འཚོ་བར་ཕྱིར་འདང་
བྱེད” ཅེས་པ་ཇི་ལྟ་ཚོར་སྣང་ཆེན་པོ་ལྡན། ཡིད་ཕངས་པ་ཞིག་ལ་ནང་མཆོད་བློ་རིག་རྟུལ་
བས་དེའི་ནང་གི་གསང་བ་རྟོགས་མི་ཐུབ།
མིའི་སེམས་ནང་དུ་འགལ་ཟླར་ལངས་པའི་ཆགས་སྡང་རིགས་གཉིས་ལྷུན་གྱིས་གྲུབ་
ཡོད། དེ་ནི་མི་གཞན་ལ་ཆག་སྒོ་བྱུང་བ་མཐོང་སྐབས་གདུང་བ་མཉམ་སྐྱེ་མི་བྱེད་པའི་མི་
ཞིག་ཡོད་མི་སྲིད། འོན་ཀྱང་ཆག་སྒོ་བྱུང་བའི་མི་དེ་གལ་ཏེ་དཀའ་གནས་ལས་སྒྲོལ་ཚེ་རྒྱུ་
མཚན་ཅི་སྟེ། དེ་ལས་ལྡོག་སྟེ་མི་རྣམས་ལ་སེམས་མི་སྐྱིད་པའི་སྣང་བ་སྟེར། སྐད་ཆ་ཐལ་
ཆེ་ཙམ་བཤད་ན་སེམས་སུ་ཁོ་པ་སླར་ཡང་གོད་ཆག་གི་ནང་དུ་ལྷུང་ན་ཅི་མ་རུང་སྙམ་
གྱིན་ཡོད། མ་གཞིར་བསམ་བཞིན་དུ་མ་ཡིན་ཡང་ཤེས་མེད་ཚོར་མེད་ནང་དགྲ་འཛིན་
གྱི་བསམ་བློ་ཞིག་འཆར་གྱིན་ཡོད། ནང་མཆོད་ཀྱིས་དེའི་ནང་གི་རྒྱུ་རྐྱེན་གསལ་པོ་མི་
རྟོགས་ཀྱང་གང་ལྟར་མི་འདོད་མི་སྐྱིད་པའི་སྣང་བ་ཞིག་འཆར་ཞིང་། དེ་ནི་ཁྲེ་ཝུའེ་ཡི་གྲྭ་
དམངས་ཀྱི་རྣམ་འགྱུར་ལས་གཟུར་གནས་པ་དེ་ཚོའི་རང་ཕན་རིང་ལུགས་གསལ་ལ་མི་
གསལ་ཞིག་ཚོར་བས་ཡིན་ངེས།
དེ་ལྟར་ནང་མཆོད་ཀྱི་སེམས་ཁམས་ཇེ་ཞན་དུ་སོང་སྟེ་མི་སུ་འདྲ་ཞིག་ལའང་སྐད་ཆ་
ཚིག་རེ་འགའ་ལས་མ་བཤད་གོང་ཁ་ངན་ཚིག་ངན་དང་ཧམ་ཤེད་ཆེན་པོས་ཁ་རྡུང་གཏོང་།
མཇུག་མཐར་ཐ་ན་ཁོ་རང་ལ་སྣ་ཁུག་བཅོས་རོགས་བྱེད་མཁན་དགེ་ཕྲུག་གིས་ཀྱང་རྒྱབ་
ཏུ “ནང་མཆོད་ཀྱིས་ཞེ་སྡང་འདི་འདྲ་བྱས་ན་ལས་འབྲས་འཁོར་གྱི་རེད” ཟེར་བ་དང་།
དེ་བས་ཀྱང་ཆེས་འཚུབས་པའི་བྱིས་གཡོག་འབྲིང་བ་དེས་ནང་མཆོད་ལ་ཁོང་ཁྲོ་སློང་
གིན་ཡོད། ཉིན་ཞིག་ནང་མཆོད་ཀྱིས་ཁྱི་སྐད་ཡང་ཡང་གྲག་པ་ཐོས་པས་སྣང་མེད་ངང་
ཕྱི་རོལ་དུ་ལྟ་བར་སོང་བ་ན་བྱིས་གཡོག་འབྲིང་བས་ལག་ཏུ་ཤིང་དུམ་རིང་ཚད་ཁྲེ་ཙེ་དོ་
ཙམ་ཡོད་པ་ཞིག་ཐོགས་ཏེ་དེ་ཉིད་གཡུག་གཡུག་བྱེད་བཞིན་ཤ་མེད་ཀེང་རུས་ཀྱི་ཁྱི་གུ་
ཨ་སོག་ཅིག་ལ་རྗེས་འདེད་གཏོང་བ་མཐོང་། འདེད་ཙམ་བྱས་ཀྱང་ཆོག་མོད། རྗེས་འདེད་
གཏོང་བཞིན་ད་དུང “ངས་ཁྱོད་ཀྱི་སྣ་ཁུག་དེ་ཅི་འདྲ་རྡུང་བར་ལྟོས་ཤིག ཧིན། ངས་ཁྱོད་
ཀྱི་སྣ་ཁུག་དེ་ཅི་འདྲ་རྡུང་བར་ལྟོས་ཤིག” ཅེས་སྐད་ཅོར་བརྒྱབ་པས་ནང་མཆོད་ཀྱིས་
བྱིས་གཡོག་འབྲིང་བའི་ལག་ནས་ཤིང་དུམ་དེ་ཕར་འཕྲོག་སྟེ་ཁོའི་ངོ་གདོང་ལ་གཏད་ནས་
ཤུགས་ཀྱིས་རྡེག ལར་ཤིང་དུམ་དེ་ནི་སྔོན་མ་རང་ཉིད་ཀྱི་སྣ་ཁུག་འདེགས་བྱེད་ཀྱི་ཤིང་
ལེབ་དེ་རེད།
ནང་མཆོད་སྣ་ཁུག་ཐུང་དུ་བཏང་བར་འགྱོད་པ་སྐྱེས། གང་ལྟར་དེའི་དོན་དུ་ཁོང་ཁྲོ་
ཚད་མེད་བྱེད།
འོན་ཀྱང་ཉིན་ཞིག་གི་མཚན་མོར་མུན་མདངས་ཇེ་མཐུག་ཏུ་འགྲོ་དུས་རླུང་བུ་གློ་
བུར་དུ་ལྡང་སྟེ་ཐད་ཀར་སྔས་འགྲམ་དུ་རྒྱུ་བ་དང་། མཆོད་རྟེན་ལྡེབས་ཀྱི་རླུང་དྲིལ་གྱི་སྐད་
སྒྲས་ཡིད་སུན་པར་བྱེད། དེའི་ཁར་གྲང་ངར་གྱིས་རྒོལ་རྡུང་གཏོང་བས་ལོ་ན་བགྲེས་པའི་
ནང་མཆོད་ཉལ་ཡང་གཉིད་མ་ཁུག ཁོ་པ་འགྲེ་ལོག་ཡང་ཡང་རྒྱག་པའི་ཚེ་ན་གློ་བུར་དུ་
སྣ་ཁུག་ལ་ཟ་འཕྲུག་ཡ་མཚན་ཅན་ཞིག་ལངས་ཏེ་བཟོད་མི་ཐུབ་པར་གྱུར། ལག་པས་རེག་
དུས་ཕལ་ཆེར་སྐྲངས་པ་དང་འདྲ་ཞིང་།ཚ་བའང་ཅུང་ཟད་རྒྱས་འདུག
ཨུ་ཚུགས་ཀྱིས་ཐུང་དུ་བཏང་བས་ནད་གཞི་འདྲ་བཟོས་པ་ནི་ཨེ་ཡིན།
ནང་མཆོད་ཀྱིས་ཁེར་ལབ་དེ་ལྟར་བྱེད་བཞིན་སྣ་ཁུག་མནན། དེའི་ཕྱག་རྒྱ་ནི་་སངས་
རྒྱས་ལ་སྤོས་བདུག་པ་དང་མེ་ཏོག་གི་མཆོད་པ་འབུལ་བའི་དད་གུས་ཀྱི་ཕྱག་རྒྱ་དང་
མཚུངས།
ཕྱི་ཉིན་ཞོགས་པར་ནང་མཆོད་འཆར་ཅན་བཞིན་སྔ་མོ་ནས་གཉིད་ལས་སད། མིག་
གདངས་ནས་བལྟས་པ་ན་དགོན་པའི་ནང་གི་ཁམ་དཀར་སྡོང་པོ་དང་འདབ་བདུན་ལྗོན
པའི་འདབ་ལོ་རྣམས་མཚན་གཅིག་གི་རིང་ལ་སྒོ་ར་ཁེངས་པར་ལྷུངས་ཏེ་སེར་ཆིག་ཆིག་
ཏུ་གྱུར་ནས་འོད་མདངས་རབ་ཏུ་བཀྲ། ཕལ་ཆེར་མཆོད་རྟེན་གྱི་རྩེ་མོར་བ་མོ་བབས་པས་
ཡིན་ཡང་སྲིད་དེ། སྐྱ་རེངས་ཀྱི་འོད་སྣང་ནང་ན་ཉི་མ་སྤུན་དགུའི་འོད་མདངས་རབ་ཏུ་
འཚེར། སྒེའུ་ཁུང་གི་པང་ལེབ་བསྒར་ཟིན་ཞིང་། ནང་མཆོད་ཁྲེན་ཀྲེས་ཁྱམས་འོག་ཏུ་
ལངས་ཏེ་དབུགས་རིང་ཞིག་འཐེན།
སྐབས་དེར་ཏག་ཏག་ཧ་ལམ་བརྗེད་ཟིན་པའི་ཚོར་སྣང་དེ་ནང་མཆོད་ཀྱི་ལུས་སྟེང་
དུ་སླར་ཡང་སོས་བྱུང་།
ནང་མཆོད་ཀྱིས་འཚབ་འཚུབ་ངང་ལག་པས་སྣ་ཁུག་ལ་རེག རེག་ཐུབ་པ་ནི་ཁ་
སང་གི་དངོས་པོ་ཐུང་ཐུང་དེ་མ་ཡིན་པར་དེ་སྔའི་རིང་ཚད་ཚུན་ལྔ་དྲུག་ཙམ་ཡོད་པ་དང་།
ཡས་མཆུ་ནས་མ་མགལ་བར་དུ་དཔྱངས་པའི་སྣ་རིང་དེ་ཡིན་པ་གསལ་པོར་རྟོགས། ནང་
མཆོད་ཀྱིས་མཚན་མོ་གཅིག་གི་རིང་ལ་སླར་ཐོག་མའི་རྣམ་པ་རང་ལོག་བྱུང་བ་ཤེས། དུས་
མཚུངས་སུ་སྣ་ཁུག་ཐུང་དུ་གཏོང་དུས་དང་འདྲ་བའི་ཁོའི་བག་ཕེབས་ཀྱི་སེམས་ཁམས་དེ་
བསྐྱར་གསོ་བྱུང་བའི་ཚོར་སྣང་ཡེ་ནས་མ་བྱུང་།
ད་ལྟ་ཁོ་ཚོ་སུ་ཞིག་གིས་ང་ལ་འཕྱ་དམོད་བྱེད་ཕོད་པར་བལྟའོ།
ནང་མཆོད་ཀྱིས་སེམས་ནང་ནས་ཁེར་ལབ་དེ་ལྟར་སྨྲས་ཤིང་། སྣ་རིང་དེ་ཇི་མི་སྙམ་
པར་སྐྱ་རེངས་ཀྱི་སྟོན་རླུང་དཀྱིལ་དུ་ལྡེམ་ལྡེམ་བྱེད།
1916ལོའི་ཟླ1པར།

གནམ་མཐར་འཁྱམས་པའི་ཡ་ཧུ་དཱ་པ།

ཡེ་ཤུའི་ཆོས་ལུགས་ཀྱི་རྒྱལ་ཁབ་སྟེ། དཔེར་ན། དབྱི་ཐ་ལི་དང་། ཧྥ་རན་སི། དབྱིན་ཇི།
འཇར་མན། ཨོ་སི་ཁྲུ་རི་ཡཱ། སི་ཕེན་སོགས་ཧ་ལམ་གཅིག་ཀྱང་མ་ལུས་པར “གནམ་མཐར་
འཁྱམས་པའི་ཡ་ཧུ་དཱ་པའི” ངག་རྒྱུན་ཁྱབ་ཡོད། དེའི་རྐྱེན་གྱིས་གནའ་ནས་ད་བར་བརྗོད་
བྱ་དེའི་སྐོར་གྱི་སྒྱུ་རྩལ་བརྩམས་ཆོས་ཤིན་ཏུ་མང་། དེ་དག་ལས་ཀུའུ་ཟི་ཐཱ་ཧྥུ་ཏོ་ལེ་ཡི་རི་མོ་
ཀུན་གྱི་མཐོང་ཐོས་སུ་གནས། ཡིའུ་ཅིན་སུའུ”དང་ཏེ་ཁུ་ཐཱ་ཁེ་ལོ་ལི་ཡིས་ཀྱང་བརྗོད་བྱ་
དེ་རིགས་ཀྱི་སྒྲུང་གཏམ་བརྩམས་མྱོང་ཡོད།མོང་ཁེ་ལུའུ་དབྱི་སི་ཡི་གྲགས་ཅན་སྒྲུང་གཏམ་
གིས་ལུའུ་ཞི་ཧྥ་དང “ཁྲག་ཐིགས་འཛར་བའི་བུད་མེད” ང་ཚོའི་སེམས་སུ་ངེས་པར་བྱས་པ་
དང་ཆབས་ཅིག “གནམ་མཐར་འཁྱམས་པའི་ཡ་ཧུ་དཱ་པ” ཡང་ངེས་པར་བྱས་ཡོད། ཉེ་དུས་
མིང་གཞན་ལ་ཧྥི་ཨའོ་ནཱ·མཱ་ཁུ་ལའེ་ཨའོ་ཏེ་ཟེར་བའི་ཨུའེ་ལན་ཤཱ་ཕུ་ཡིས་སླར་མ་རྒྱུ་དེ་
གཡར་བཀོལ་བྱས་ནས་སྒྲུང་ཐུང་ཞིག་གསར་རྩོམ་བྱས་འདུག
འོ་ན། “གནམ་མཐར་འཁྱམས་པའི་ཡ་ཧུ་དཱ་པ" ཞེས་པ་དེས་གཏམ་རྒྱུད་གང་ཞིག་
བརྗོད་ཡོད་ཅེ་ན། དེས་ཡ་ཧུ་དཱ་པ་ཡེ་ཤུ་ཅི་ཏུའུ་ཡི་དྲག་སྔགས་འོག་གཅིག་ནས་མཇུག་
མཐའི་འདྲི་གཅོད་སྒུག་པ་དང་། གཉིས་ནས་ནམ་ཡང་ཡུལ་འཁྱམ་གྱི་འཚོ་བ་རྒྱུན་བསྐྱངས་
པའི་སྐོར་བརྗོད་ཡོད། ཟིན་ཐོ་མི་འདྲ་བའི་ནང་དུ་བཀོད་པར་གཞིགས་ན་ཡ་ཧུ་དཱ་པ་དེའི་
རུས་མིང་གཅིག་མཐུན་ཞིག་ཡེ་ནས་མི་འདུག སྐབས་རེར་ཁཱར་ཏཱ་ཧྥེར་སེ་ཟེར་བ་དང་།
སྐབས་རེར་ཨ་ཧཱ་སི་ཧྥེར་སེ་ཟེར་བ། སྐབས་རེར་འབོ་ཐཱ་ཏི་སེ་ཟེར་བ། སྐབས་རེར་དབྱི་སཱ་
ཁེ“ལཱ་ཁེ་ཨེ་ཏཱ་མུའུ་ཡང་ཟེར། ཁོའི་ལས་རིགས་ཀྱང་ཟིན་ཐོ་མི་འདྲ་བའི་རྐྱེན་གྱིས་འདྲ་མིན་
སྣ་ཚོགས་མཆིས་པ་སྟེ། སྐབས་རེ་ནི་ཅེ་རུས་ས་ལེམ་གྱི་སྒོ་སྲུང་བ་ཡིན་པ་དང་། སྐབས་རེ་
ནི་སྦི་ལཱ་ཏོ2ཡི་གཡོག་པོ་ཡིན་པ། དེ་མིན་ལྷམ་བཟོ་བ་ལྟ་བུའི་ཆེད་ལས་པའང་ཡིན་འདུག
འོན་ཀྱང་ཟིན་ཐོའི་ནང་ཡེ་ཤུས་སྡིགས་པའི་རྒྱུ་རྐྱེན་གྱི་སྐོར་ནི་ཧ་ལམ་འདྲ་མཚུངས་ཡིན་
འདུག ཡེ་ཤུ་ཀེ་ཀེ་ཐཱ3ལ་བཟུང་སྐྱེལ་བྱེད་དུས་ཡ་ཧུ་དཱ་པའི་ཁྱིམ་གྱི་སྒོ་ཁར་བསྡད་པ་དང་།
ཡེ་ཤུའི་སེམས་ལ་དེ་གར་ཡུད་ཙམ་རིང་ངལ་གསོ་བར་འདོད་མོད། ཡ་ཧུ་དཱ་པའི་ཡ་ང་སྙིང་
རྗེ་བྲལ་བའི་ངན་སྨྲས་དང་གདུག་རྩུབ་ཆེ་བའི་ཉེས་རྡུང་ཕོག་འདུག དེ་དུས་ཀྱི་གཟུངས་
སྔགས་ནི་འདི་ལྟ་སྟེ། “ངན་སྔགས་ཀྱིས་ཡེ་ཤུ་འཆི་ལམ་དུ་སྐྲོད་ཐབས་བྲལ། ཁོ་ཚོས་དེ་གར་
ང་ལོག་ཡོང་རྒྱུར་བསྒུགས་ཡོད།" ཕྱིས་སུ་ཡ་ཧུ་དཱ་པས་པའོ་ལོ་ཡི་ཁྲུས་དབང་དང་ལེན་བྱས་
པ་ལྟར་ཡཱ་ནཱ་ཉི་ཡཱའི་ཁྲུས་དབང་དང་ལེན་བྱས་པ་མ་ཟད། ཡོ་སེ་ཧྥུ་ཟེར་བའི་ཆོས་མིང་ཡང་
ཐོབ་འདུག ཡིན་ནའང་ནམ་ཞིག་གཟུངས་སྔགས་དེ་དང་ལེན་བྱས་ཚེ་ཇི་སྲིད་བར་འགྲོལ་
ཐབས་བྲལ་ཞིང་། ཐ་ན་བསྐལ་པའི་མཐའ་ལ་ཐུག་ནའང་གྲོལ་ཐབས་བྲལ། 1921ལོའི་
ཟླ6ཚེས20ཉིན་མུའུ་ཉི་ཧེ་རུ་ཐོན་པའི་བཤད་ཚུལ་དེ་ཧོ་ལུའུ་མཱ་ཡེར་གྱི་ཟིན་བྲིས་ནང་དུ་
བཀོད་ཡོད།
ཉེ་ཆར་གནའ་རབས་ཀྱི་འབྲེལ་ཡོད་ཚད་ལྡན་ཡིག་ཆ་འཚོལ་ཞིབ་བྱས་ཚེ་དེ་
དང་འབྲེལ་བ་ཡོད་པའི་ཟིན་ཐོ་གང་ས་གང་ནས་རྙེད་ཐུབ། ཆེས་སྔ་ཤོས་ཀྱི་ཟིན་ཐོ་ནི་
ཕལ་ཆེར་མཱ་ཤུའུ་ཕཱ་ལི་སེ་ཡིས་རྩོམ་འབྲི་བྱས་པའི་ཧྲེང་ཨར་པན་སེ་དགེ་སྒྲུབ་ཁང་
གི་ལོ་རབས་ཟིན་ཐོའི་ནང་གི་འབྲེལ་ཡོད་བརྗེད་ཐོ་དེ་ཡིན་འདུག བརྗེད་ཐོ་དུམ་བུ་
དེའི་འགྱུར་ཡིག་ལ་གཞིགས་ནས་ནའེ་ཐེ་ཡིས་ཨཱ་མེ་ཉི་ཡཱ་ཆེན་པོའི་ཆོས་བདག་ཆེན་
པོས་ཧྲེང་ཨཱར་པན་སེ་དགེ་སྒྲུབ་ཁང་ལ་འཚམས་འདྲི་བྱེད་སྐབས་སུ་དེ་དང་ཡུན་རིང་
འགྲོགས་པ་ནི་ཏག་ཏག “གནམ་མཐར་འཁྱམས་པའི་ཡ་ཧུ་དཱ་པ” དང་གསོལ་ཅོག་
དེ་ཡིན་ཞེས་བརྗོད་ཡོད། དེ་མིན་ཧྥུའུ་ལན་ཏེ་ཡི་ལོ་རྒྱུས་རིག་པ་བ་ཧྥེ་ལི་ཕུའུ་མུའུ་སེ་
ཁེ3ཡིས1242ལོར་རྩོམ་འབྲི་བྱས་པའི་ཚིགས་བཅད་ཀྱི་ལོ་རབས་ཐོ་བཀོད་ནང་དུ་ཡང་
དེ་མཚུངས་ཀྱི་ནང་དོན་འགོད་མྱོང་འདུག དེར་བརྟེན་དུས་རབས་བཅུ་གསུམ་པའི་གོང་
དུ་ཡ་ཧུ་དཱ་པ་ཡོ་རོབ་ཀྱི་ས་ཁུལ་ཁག་ཏུ་འཁྱམ་མྱུལ་བྱས་མེད་པའི་དོན་དངོས་ཀྱི་གནས་
ཚུལ་ལ་མ་མཐར་ཡང་གོ་བ་ཡང་དག་ལོན་ཕྱིར་ཡིན་སྲིད། འོན་ཀྱང1505ལོར་མིང་ལ་
ཁེ་སེ་ཐེ་ཟེར་བའི་པོ་ཤི་མེ་ཡཱའི་ཐགས་མཁན་ཞིག་གིས་ཡ་ཧུ་དཱ་པའི་རོགས་རམ་འོག་ཨ་
1547ལོར་ཧྲེ་ལེབ་སུའུ་ཡེ་ཀེ ཡི་ཆོས་བདག་ཆེན་པོ་པཱར་ཧྥེང་ཨཱ་ཡེ་ཚའེ་ཨེན་གྱིས་ཧན་
པའོ་ཡི་ཆོས་ཚོགས་ནས་ཡ་ཧུ་དཱ་པའི་སྨོན་ལམ་གསན་འདུག དུས་དེ་ནས་བཟུང་དུས་
རབས་བཅོ་བརྒྱད་པའི་དུས་འགོ་བར་ཚད་ལྡན་ཡིག་ཆ་མང་པོའི་ནང་དུ་ཡ་ཧུ་དཱ་པ་ཡོ་
རོབ་ལྷོ་བྱང་གཉིས་ཀྱི་ས་ཆར་ཐོན་འགོ་ཚུགས་པ་བཀོད་ཡོད། འདིར་ཆེས་མངོན་གསལ་
དོད་པའི་དཔེ་འགའ་ཞིག་དྲངས་ཆོག་སྟེ། 1575ལོར་མཱ་ཏེ་རིར་ཐོན་པ་དང་། 1599ལོར་
ཝེ་ཡེ་ནཱ་རུ་ཐོན་པ། 1601ལོར་ལུའེ་པེ་ཁེདང་། ལེ་ཝེ། ཁེ་ལཱ་ཁེ་ཧྥུབཅས་ས་གནས་
གསུམ་དུ་ཐོན་ཡོད། ལུའུ་ཏའོ་ཧྥུཔོའོ་ཐེ་ལེ་སེའི་ངོས་འཛིན་ལ1604ལོའི་སྔ་གཞུག་ཏུ་ཁོ་
པ་ཕ་རིར་ཡང་ཡོང་ཡོད་པ་དང་། དེ་རྗེས་ནའོ་མུའུ་པའོ5དང་པུ་རུ་སེར་བརྒྱུད་ལའེ་པི་
ཞིར་འཚམ་འདྲི་བྱས་ཡོད། བཤད་ཚུལ་ལ1658ལོར་སཱ་མུ་ཨ་འེར་ཨོ་རི་སེ་ཟེར་བའི་སི་
ཐན་ཧྥུའི་སྐྱེས་པ་ལུས་ལ་གློ་བའི་ནད་ཡམས་ཕོག་པ་ཞིག་ལ་ཡ་ཧུ་དཱ་པས་ནད་གཞི་དྲག་
སྐྱེད་ཡོང་བའི་གསང་བའི་བཅོས་ཐབས་ཤིག་བསླབས་པ་སྟེ། དེ་ནི་འཇིབ་རྩི་དམར་པོའི་
ལོ་མ་རྐང་གཉིས་ལ་ཤིང་རིགས་གཞན་གྱི་ལོ་མ་རྐང་གཅིག་བསྣན་ཏེ་སྦི་རག་གི་ནང་དུ་
སྦངས་ནས་འཐུང་དགོས་པ་དེ་རེད། དེ་རྗེས་ཡ་ཧུ་དཱ་པས་མུའུ་ཉི་ཧེ་བརྒྱུད་དེ་སླར་དབྱིན་
ཇིར་འོང་ཞིང་། དེ་གར་ཅན་ཆའོ་སློབ་ཆེན་དང་ཉིའུ་ཅིན་སློབ་ཆེན་གྱི་དགེ་རྒན་ཆེན་
མོ་ཚོའི་དོགས་འདྲིར་ལན་བཏབ་ཡོད། འོན་ཀྱང་ཏེན་མག་ནས་སུའེ་ཏེན་ལ་སླེབས་རྗེས་
མཐར་གར་སོང་ཆ་མེད་དུ་གྱུར་འདུག དུས་དེ་ནས་བཟུང་ད་ལྟའི་བར་གནས་ཚུལ་ཅི་
ཡང་ཐོས་རྒྱུ་མེད།
ཡི་གོང་གསལ་གྱི་རགས་བཤད་བརྒྱུད “གནམ་མཐར་འཁྱམས་པའི་ཡ་ཧུ་དཱ་པ”
མི་སྣའི་རྒྱབ་ལྗོངས་དང་། དེ་བཞིན་ཁོ་པའི་སྔོན་ཆད་ཀྱི་ལོ་རྒྱུས་ལ་གཤགས་སྟོན་བྱས་
ཡོད། འོན་ཏེ་གུས་པའི་དམིགས་ཡུལ་ནི་འདི་ལྟ་བུའི་ཆ་འཕྲིན་བརྒྱུད་སྒྲོག་བྱ་རྒྱུ་གཅིག་
པུ་གཏན་ནས་མིན། རང་ཉིད་ནི་ངོ་མཚར་ཆེ་བའི་མི་སྣ་འདི་བརྒྱུད་ནས་དེ་སྔ་བློ་དོགས་
སྐྱེས་པའི་གནད་དོན་གཉིས་བཏོན་ཏེ་གོམ་གང་མདུན་སྤོས་ངང་དེ་སྔོན་རང་ཉིད་ལ་སྟེས་
དབང་དུ་རྙེད་པའི་གནའ་བོའི་ཡིག་རིགས་མཚམས་སྦྱོར་བྱ་འདོད་པ་དང་། མཇུག་མཐར་
རང་ཉིད་ཀྱིས་ཐག་གཅོད་བྱས་ཟིན་པའི་གནད་དོན་དེ་གཉིས་ཡོང་བསྒྲགས་བྱ་འདོད་
པ་དེ་ཡིན། གནའ་བོའི་ཡིག་རིགས་ཀྱི་འབྲེལ་ཡོད་ནང་དོན་ཡང་འདི་རུ་ལྷན་དུ་ཡོང་
བསྒྲགས་བྱ། འོ་ན།དེ་སྔོན་རང་ཉིད་བློ་དོགས་སྐྱེས་པའི་གནད་དོན་དེ་གཉིས་ཅི་ཞིག་ཡིན་
ཞེ་ན།
དོགས་གནད་དང་པོ་ནི་དོན་དངོས་ཀྱི་གནད་དོན་སྐོར་འབའ་ཞིག་ཡིན། “གནམ་
མཐར་འཁྱམས་པའི་ཡ་ཧུ་དཱ་པ” ཧ་ལམ་ཡེ་ཤུའི་ཆོས་ལུགས་ཀྱི་རྒྱལ་ཁབ་ཡོད་དོ་ཅོག་
ཏུ་སླེབས་འདུག འོ་ན། དེ་སྔ་ཁོ་པ་འཇར་པན་དུ་ཡང་ཡོང་མྱོང་ཡོད་དམ། འདིར་འཇར་
པན་དེང་རབས་ཀྱི་ཆོས་དད་གནས་ཚུལ་སྐོར་རེ་ཞིག་གླེང་བར་མི་བྱ་ཞིང་། དུས་རབས་
བཅུ་བཞི་པའི་དུས་མཇུག་ནས་འཇར་པན་ལྷོ་ནུབ་རྒྱུད་ཀྱི་ཆོས་དད་པ་ཡོད་དོ་ཅོག་ཧ་
ལམ་གནམ་བདག་ཆོས་ལུགས་ལ་དད་པ་བྱེད་མཁན་ཡིན། ཏིར་ཧྥུ་ལུའོ་ཡི《ཤར་ཕྱོགས་
ཀྱི་ཡིག་མཛོད》ནང་ནས་བཙལ་ཤེས་ཐུབ་པར་དུས་རབས་བཅུ་དྲུག་པའི་དུས་འགོར་ཧྥ་
ཏི་ལཱ་ཡིས་ཨ་རབ་པའི་རྟ་དམག་གི་སྣེ་ཁྲིད་ནས་ཨེ་རེ་ཝནལེན་སྐབས་གཡུལ་ས་ནས་
《གནམ་མཐར་འཁྱམས་པའི་ཡ་ཧུ་དཱ་པ》ཞེས་པའི་དཔེ་ཆ་ཞིག་རྙེད་ཡོད། དཔེ་ཆའི་
ནང་Allah akubar (ལྷ་ཆོས་མཐའ་མེད) ཡི་གསོལ་འདེབས་རྒྱུན་དུ་ཧྥ་ཏི་ལཱ་དང་
འགྲོགས་པ་འཁོད་ཡོད་པས “ཤར་ཕྱོགས” སུ་ཁོ་པའི་ཞབས་རྗེས་བཞག་ཟིན་པ་གསལ་
པོ་རེད། དེ་དུས་འཇར་པན་ད་དུང་ཡང་བཀས་བཀོད་རྒྱུད་འཛིན་གྱི་དུས་སྐབས་སུ་གནས་
ཡོད་པ་དང་། སྐུ་དྲག་ལ་མཚན་ཆེན་ཟེར། སྐབས་དེའི་སྐུ་དྲག་ཚོའི་བྲང་ཁར་གསེར་གྱི་རྒྱ་
གྲམ་བཏགས་ཡོད་པ་དང་། ཁ་ནས་ཡེ་ཤུའི་གསུང་རབ་ཀྱི་སྨོན་ཚིག་འདོན་པ། སྐུ་དྲག་གི་
ལྕམ་རྣམས་ཀྱིས་ནི་ལག་པས་བྱུ་རུའི་ཕྲེང་བ་འདྲེན་པ་དང་། འཕགས་མ་མཱ་ལེ་ཡཱའི་འདྲ་
སྐུའི་མདུན་དུ་པུས་མོ་བཙུགས་ནས་སྨོན་ལམ་འདེབས་ཀྱིན་ཡོད། དེར་བརྟེན་ཁོ་པ་སྔ་ས་
ནས་འཇར་པན་དུ་སླེབས་ཟིན་པར་གདོན་མི་ཟ། དེ་དུས་ཆེས་ཡོངས་ཁྱབ་ཀྱི་བཤད་ཚུལ་
ཞིག་དྲངས་ན་སྐབས་དེའི་འཇར་པན་གྱིས་དེ་དང་འབྲེལ་བའི་ངག་རྒྱུན་ནང་འདྲེན་བྱས་
ཟིན་པར་ཁོ་བོ་དོགས་པ་སྐྱེ་ཞིང་། དེ་ནི “ཤེལ་སྒོ” དང་ཕོར་ཐིའུ་ཀལ་གྱི་སྒྲ་སྙན་རྒྱུད་
བཞི་དང་མཚུངས།
དོགས་གནད་དང་པོ་དང་བསྡུར་ན་དོགས་གནད་གཉིས་པར་ངོ་བོ་མི་འདྲ་བ་ཅུང་
ཟད་མཆིས་པ་སྟེ། “གནམ་མཐར་འཁྱམས་པའི་ཡ་ཧུ་དཱ་པས” ཡེ་ཤུ་ཅི་ཏུའུ་ལ་བརྙས་
བཅོས་བྱས་པས་ད་གཟོད་དུས་ནམ་ཡང་ཡུལ་འཁྱམ་གྱི་ལས་དབང་འཁུར་དགོས་བྱུང་།
འོན་ཀྱང་ཅི་ཏུའུ་རྒྱ་གྲམ་སྟེང་དུ་སྦྱར་ཏེ་མནར་གཅོད་ཚད་མེད་གཏོང་མཁན་ནི་ཡ་ཧུ་
དཱ་པ་དེ་འདྲ་གཅིག་ཁོ་ན་གཏན་ནས་མིན། མི་ལ་ལས་ཁོང་ལ་སེ་རྒོད་མེ་ཏོག་གི་ཐོད་
ཞྭ་གཡོགས་པ་དང་། མི་ལ་ལས་ཕྱུ་པ་རྒྱ་སྨུག་དཀྲིས་པ། ད་དུང་མི་ལ་ལས་རྒྱ་གྲམ་སྟེང་
དུI•N•R•Iཞེས་པའི་བྱང་བུ་བསྒར་ཡོད། ཁོང་ལ་རྡོ་རིལ་འཕེན་མཁན་དང་མཆིལ་
མ་གཏོར་མཁན་ནི་དེ་བས་བགྲང་ལས་འདས། འོ་ན་ཡ་ཧུ་དཱ་པ་ཁོ་ནས་ཅི་ཏུའུ་ཡི་དྲག་
སྔགས་དེ་འདྲ་འཁུར་དགོས་དོན་ཅི་ཡིན་ནམ། དེ་ནི་བདག་གི་དོགས་གནད་གཉིས་པ་དེ་
ཡིན། དེར་འགྲེལ་བཤད་ཇི་ལྟར་བྱ་དགོས་སམ། ལོ་ངོ་མང་པོའི་རིང་ལ་བདག་གིས་རྟག་
ཏུ་དོགས་གནད་འདི་འདྲ་གཉིས་ཁྱེར་ནས་ཤར་ཕྱོགས་དང་ནུབ་ཕྱོགས་ཀྱི་གནའ་བོའི་
ཡིག་རིགས་ནང་འབྲས་མེད་དུ་འཆམས་ཤིང་། ད་བར་ཁུངས་སྣེ་ཅི་ཡང་རྙེད་མ་བྱུང་།
ཡིན་ནའང “གནམ་མཐར་འཁྱམས་པའི་ཡ་ཧུ་དཱ་པ” དང་འབྲེལ་བ་ཡོད་པའི་ཚད་ལྡན་
ཡིག་ཆ་ཤིན་ཏུ་མང་། བདག་གི་རེ་བར་འབྲེལ་ཡོད་ཀྱི་ཚད་ལྡན་ཡིག་ཆ་མང་པོ་འགོ་
ནས་མཇུག་བར་བཀླག་རྒྱུ་བྱུང་ན་སྙམ་བཞིན་ཡོད། འོན་ཏེ་མ་མཐར་ཡང་འཇར་པན་
དུ་དེ་ནི་འགྲུབ་གཏན་ནས་མི་ཐུབ་པ་ཞིག་རེད། བདག་གིས་སེམས་ཁྲལ་བྱེད་པ་ནི་རང་
ཉིད་ཀྱིས་དོགས་གནད་དེ་དག་ལ་ནམ་ཡང་ལན་འདེབས་ཐབས་བྲལ་བ་དེ་ཡིན། ན་ནིང་
དགུན་ཁར་བདག་རེ་ཆད་དེ་ལྟའི་ནང་དུ་ལྷུངས་བྱུང་། ཆེས་མཐའ་མའི་ཚོད་ལྟའི་ངོས་
ནས་བདག་གིས་ལན་ཧྥེ་དང་ཕིང་ཧུའུ་ཐན་ཚའོ་ཡི་གླིང་ཕྲན་མང་པོར་མྱུལ་བ་ཡིན། དེའི་
དམིགས་ཡུལ་ནི་ད་དུང་ཡང་གནའ་བོའི་ཡིག་རིགས་འཚོལ་བསྡུ་བྱ་རྒྱུ་དེ་ཡིན། མཇུག་
འབྲས་ནི་སྟེས་དབང་དུ་ཐོབ་པའི་ཝུན་ལུའུ་ཡི་ལོ་དུས MSSནང་ནས “གནམ་མཐར་
འཁྱམས་པའི་ཡ་ཧུ་དཱ་པའི” སྐོར་གྱི་ངག་རྒྱུན་ཞིག་རིག་བྱུང་། འདི་གར་གནའ་བོའི་ཡིག་
རིགས་གསལ་འབྱེད་སྐོར་གྱི་འབྲེལ་ཡོད་གནས་ཚུལ་རྒྱས་བཤད་བྱ་ཐབས་བྲལ་ཞིང་།
ཡིག་རིགས་ཀྱི་འབྱུང་ལུགས་འབྱུང་སྟངས་ཁོ་ན་མདོ་ཙམ་བརྗོད་རྒྱུའི་དགོས་པ་མཐོང་།
དོན་དམ་དུ་དེ་ནི་སྐབས་དེའི་གནམ་བདག་ཆོས་པ་ཞིག་གི་གདལ་གཏམ་མ་བཅོས་རང་
སོར་བཞག་ནས་ཟིན་ཐོར་བཀོད་པ་ཙམ་རེད།
ཟིན་ཐོ་དུམ་བུ་འདིར་གཞིགས་ན “གནམ་མཐར་འཁྱམས་པའི་ཡ་ཧུ་དཱ་པ" ལ་ཕིང་
ཧུའུ་ནས་ཇེའུ་ཀྲོའུ་ལ་བསྐྱོད་པའི་སྒྲོལ་གྲུའི་སྟེང་དུ་ཧྥོ་ལང་ཞི་སེ་ཀྲ་སྦི་ཨའེ་ལུའོ་
སྟེས་
དབང་དུ་འཕྲད་ཡོད། ཀྲ་སྦི་ཨའེ་ལུའོ་ཡིས་ཟུར་དུ་ཡེ་ཤུའི་ཆོས་པ་རྒད་པོར་ཞབས་ཏོག་
སྒྲུབ་འདུག ཆོས་པ་རྒད་པོས་དེ་དུས་ཀྱི་སྣང་ཚུལ་ཞིབ་བརྗོད་བྱས་ཤིང་། ཞིབ་བརྗོད་དེ་
དད་ལྡན་པའི་ཁྲོད་དུའང་ཁྱབ་སྤེལ་བྱུང་བ་དང་། རིམ་བཞིན་ཕྱོགས་བཞིར་ཁྱབ་སྟེ་མཐར་
ལོ་ངོ་བཅུ་ཕྲག་ཁ་ཤས་འདས་རྗེས “ཟིན་ཐོའི” རྩོམ་པ་པོའི་རྣ་ལམ་དུ་ཐོས་ཡོད། གལ་
ཏེ་རྩོམ་པ་པོ་དེའི་ཟིན་ཐོར་ཡིད་ཆེས་བྱ་རུང་ན “ཆོས་པ་དྨོ་ལང་ཞི་སེ་དང་གནམ་མཐར་
འཁྱམས་པའི ཡ་ཧུ་དཱ་པའི་དྲི་བ་དྲིས་ལན” ནི་ཏག་ཏག་སྐབས་དེའི་གནམ་བདག་ཆོས་
པའི་བར་གྱི་གཏམ་རྒྱུད་གྲགས་ཅན་གྱི་གྲས་ཤིག་ཡིན། གཏམ་རྒྱུད་དུམ་བུ་དེ་རྟག་ཏུ་ཆོས་
སྤེལ་ཡིག་ཆར་སྤྱོད་ཀྱིན་ཡོད་ཚོད་འདུག “ཟིན་ཐོའི” ནང་དོན་ངོ་སྤྲོད་རགས་ཙམ་
བྱས་པ་དང་འབྲེལ་བདག་གི་སེམས་ལ “ཟིན་ཐོའི” མ་ཡིག་ནང་གི་དུམ་བུ་གཉིས་གསུམ་
ཞིག་དྲངས་ཏེ་ཀློག་པ་པོ་དང་མཉམ་དུ་སོམ་ཉིའི་དྲ་རྒྱ་ལས་གྲོལ་བའི་སྤྲོ་བ་མྱངས་སུ་
མྱོང་འདོད།
ཐོག་མར “ཟིན་ཐོའི” ནང “སྒྲོལ་གྲུའི་ནང་དུ་ཤིང་འབྲས་སྣ་ཚོགས་བྱུར་བུར་
བླུགས་ཡོད" ཅེས་འཁོད་ཡོད། དེས་ན་སྐབས་དེའི་ནམ་དུས་ནི་ཕལ་ཆེར་སྟོན་ཀ་ཡིན་
པར་ཚོད་དཔག་བྱས་ཆོག དུམ་བུའི་མཇུག་གི་འབྲས་བུ་མེ་ཏོག་ལ་སོགས་པ་འབྲེལ་
ཡོད་ཤིང་འབྲས་རིགས་ཀྱི་ཐོ་འགོད་དེ་ཡང་ཧ་ཅང་མངོན་གསལ་དོད་པའི་དཔང་ཡིག་
ཅིག་ཡིན། དེ་མིན་སྒྲོལ་གྲུ་དེ་ཡང་གཅིག་ཁོ་ན་ལས་མེད་པ་འདྲ། དུས་ཚོད་ནི་ཉིན་གུང་
ཡིན་འདུག སྨྱུག་འཛིན་པས་གཞུང་དངོས་ལ་མ་ཞུགས་པའི་སྔོན་དུ་འདི་ཙམ་ལས་བྲིས་
མེད། གལ་ཏེ་ཀློག་པ་པོས་སྐབས་དེའི་གནས་ཚུལ་སླར་གསོ་ཡོང་རྒྱུའི་རེ་བ་བྱེད་ན་ཟིན་
ཐོའི་ནང་དོན་གཞན་དག་ནང་དུ་རང་ཉིད་ཀྱི་བསམ་བཀོད་བསྣན་ཀྱང་སྐྱོན་དུ་མི་འགྲོ།
ཉི་འོད་རྒྱ་མཚོའི་སྟེང་དུ་འཕྲོས་ཏེ་ཉ་ཁྲབ་ལྟ་བུའི་བཀྲག་མདངས་ཆེ་བའི་འོད་སྣང་ལྡོག་
ནས་འཕྲོ། ཀློག་པ་པོས་སྒྲོལ་གྲུའི་ནང་དུ་འབྲས་བུ་མེ་ཏོག་དང་སེ་འབྲུ་བྱུར་བུར་བླུགས་
ཡོད་པའི་བསམ་ཚོད་བྱེད་ཐུབ་ལ། སྐྲ་དམར་གདོན་འདྲེ་གསུམ་གྱིས་གྲུ་ཁང་ནང་དུ་བསྡད་
དེ་དགའ་དགའ་སྤྲོ་སྤྲོའི་ངང་ཅི་གྲོས་མོལ་གྲོས་བྱེད་པའང་བསམ་ཚོད་བྱེད་ཐུབ། རང་ཉིད་
ནི་དཔེ་ཆ་བ་དཀྱུས་མ་ཞིག་ཡིན་པས་དེས་ན་གསོན་ཉམས་ལྡན་པའི་ངང་དོན་དངོས་ནང་
གི་སྣང་ཚུལ་ཞིབ་འབྲི་བྱེད་མི་ཐུབ།
གལ་ཏེ་ཀློག་པ་པོ་ཡང་དཀའ་ཁག་ཡོད་པར་ཚོར་ན་པེ་ཁེ་ཡིས་བརྩམས་པའི《སི་ཏན་
ཧྥུ་ཡི་ལོ་རྒྱུས》 ལ་གཟིགས་ན་ཆོག ཕལ་ཆེར་དཔེ་ཆའི་ནང་དུ་ཡང་ཡང་ཐོན་པའི “གནམ་
མཐར་འཁྱམས་པའི་ཡ་ཧུ་དཱ་པ” ཡིས་ལུས་ལ་གྱོན་པའི་ཆས་གོས་ཀྱིས་ཀློག་པ་པོའི་
བསམ་བཀོད་ཀྱི་སྒོ་མོ་འབྱེད་པར་ཕན་ནུས་ཐོན་ཤས་ཆེ། པེ་ཁེས་ཞིབ་བརྗོད་འདི་ལྟར་
བྱས་ཡོད་དེ། “ཁོང་གི་སྟོད་ལྭ་ནི་རྒྱ་སྨུག་ཡིན་པ་དང་། སྒྲོག་གུ་རྐེད་པ་བར་བརྒྱབ་ཡོད།
དོར་མ་ཡང་རྒྱ་སྨུག་ཡིན་ཞིང་། ཕར་བལྟས་ན་རྙིང་པ་དེ་ཙམ་མ་ཡིན། ལྷམ་ནི་དཀར་རྐྱང་
རེད། ལྷམ་ངོས་ནི་སོ་མའམ་ཡང་ན་ཁུ་ལུ་གང་ཡིན་མི་ཤེས། སྨ་ར་དང་མགོ་སྐྲ་ཡང་དཀར་
པོ་རེད། ད་དུང་ལག་ཏུ་འཁར་བ་དཀར་པོ་ཞིག་བསྣམས་འདུག” གོང་གསལ་ནི་ལུས་ལ་
གློ་གཅོང་ཕོག་པའི་སཱ་མུ་ཨའེར•ཨོ་རི་སེས་དངོས་སུ་མཐོང་ཞིང་། པེ་ཁེས་ནི་དེ་ཉིད་ཟིན་
བྲིས་སུ་བཀོད་པ་ཙམ་རེད། དེར་བརྟེན་ཧྥོ་ལང་ཞི་སེ“ཀྲ་སྦི་ཨའེ་ལོའི་དུས་སུ་ཕལ་ཆེར་
གྱོན་ཆས་དེ་རིགས་བྱུང་ཟིན་པ་འདྲ།
འོ་ན་དེ་ཉིད “གནམ་མཐར་འཁྱམས་པའི་ཡ་ཧུ་དཱ་པ” ཡིན་པ་ཇི་ལྟར་ཤེས་སམ།
“དེ་ནི་ཆོས་འཆད་མཁན་གྱིས་སྨོན་ལམ་འདེབས་དུས་ཁོས་ཀྱང་གུས་གུས་ཞུམ་ཞུམ་
གྱིས་སྨོན་ལམ་འདེབས་པར་བྱེད་པས་ཡིན།” བཤད་སྲོལ་ལྟར་ན་ཐོག་མར་ཧྥོ་ལང་ཞི་
སེས་འཁྲིས་སུ་བཅར་ནས་ཁ་བརྡ་བྱས་འདུག མི་དེ་གཉིས་ཀྱིས་ཁ་བརྡ་ཅུང་ཟད་བྱས་
རྗེས་ཧྥོ་ལང་ཞི་སེས་མི་དེ་སྤྱིར་བཏང་ཞིག་མིན་པ་རྟོགས་ཤིང་། གཏམ་གླེང་གི་ནང་དོན་
དང་བཤད་ཉམས་གང་ཡིན་རུང་དེ་དུས་འཇར་པན་དུ་འཁྱམ་མྱུལ་བྱེད་པའི་ཉེན་མཆོང་
པའམ་ཡང་ན་འགྲུལ་བཞུད་པ་དང་གཏན་ནས་མི་འདྲ། “ཁོ་པ་རྒྱ་གར་ལྷོ་ཕྱོགས་ཀྱི་
གནའ་དེང་ལ་སྦར་མཐིལ་དུ་བཅུག་པ་ལྟར་བྱང་ཆ་ཤིན་ཏུ་ཆེ བཤད་སྲོལ་དུ་ཆོས་
པ་རྒད་པོ་ཡང་དོན་དེའི་ཐད་ལ་ཧ་ལས་པར་གྱུར”ཏེ “ཁྱོད་ས་ཕྱོགས་གང་ཞིག་གི་མི་སྣ་
ཡིན” ཞེས་དྲིས་པར་ཕ་རོལ་པོས “བདག་ནི་སྡོད་གནས་གཏན་འཁེལ་མེད་པའི་ཡ་ཧུ་དཱ་
པ་ཡིན” ཞེས་ལན་བཏབ། དང་ཐོག་ཆོས་འཆད་མཁན་ཡང་མི་དེ་བདེན་རྫུན་གང་ཡིན་
ལ་དོགས་པ་ཅུང་ཟད་ཟོས་འདུག “ཟིན་ཐོའི” ནང་དུ་ཆོས་འཆད་མཁན་གྱིས “ཚེ་ཕྱི་
མ་དང་། དག་ཞིང་། མནའ་གན” བཅས་འདྲི་སྐབས་ཕ་རོལ་པོས “མནའ་གན་ལ་སོགས་
པའི་བརྗོད་གཞིའི་ཐོག་ནས་ཆོས་འཆད་མཁན་དང་གླེང་མོལ་བྱས་ཤིང་། ནང་དོན་འདྲ་
མིན་སྣ་ཚོགས་གླེང་ཡོད” ཅེས་བྲིས་འདུག དྲི་བ་དྲིས་ལན་དེ་དག་གི་ཁྲོད་ནས་ཤེས་
རྟོགས་ཐུབ་པར་ཐོག་མར་ཁོ་གཉིས་ཀྱིས་ལོ་རྒྱུས་གནས་པའི་དོན་དངོས་ལ་དཔྱད་བསྡུར་
བྱས་པ་ཙམ་ལས་ཆོས་ལུགས་ཐད་ཀྱི་གནད་དོན་ལ་ཧ་ལམ་ཐུག་མེད་པ་འདྲ།
ཁོ་པ་དང་ཆོས་འཆད་མཁན་རྒད་པོས་ལྷ་མོ་ཨུའུ་སུའུ་ལཱ་དང་ཚངས་མ་ན་ཆུང་མ་
ཆིག་ཁྲི་ཆིག་སྟོང་གིས “འཇིག་རྟེན་མགོན་པོའི་ཆེད་དུ་ཚེ་སྲོག་ཕུལ་བ” གླེང་བ་དང་།
ཧྲེང་ཕཱ་ཐེ་རི་ཁེ་རུ་ཉེས་ལས་དག་འཁྲུད་བྱས་པའི་བཤད་རྒྱུན་སྐོར་གླེང་ལ། དེང་སྐབས་
དད་ལྡན་བར་གྱི་ཆོས་སྤེལ་ཚུལ་ཡང་གླེང་ཞིང་། མཐར་ཡེ་ཤུ་ཅི་ཏུའུ་ཀེ་ཀེ་ཐེ་རུ་རྒྱབ་
ལ་རྒྱ་གྲམ་འཁུར་བ་གླེང་། ཟིན་བྲིས་དུམ་བུ་དེའི་ནང་དུ་བཀོད་པར་ཏག་ཏག་བཤད་
མཚམས་འདིར་སླེབས་དུས་གྲུ་སྟེང་གི་གྲུ་པས་གྲུའི་ནང་དུ་བྱུར་བུར་བླུགས་པའི་འབྲས་བུ་
མེ་ཏོག་སྐྱེལ་བར་འོང་བ་དང་། ཆོས་འཆད་མཁན་དང “གནམ་མཐར་འཁྱམས་པའི་ཡ་
ཧུ་དཱ་པ” ཡིས་ལྷན་དུ་ཤིང་འབྲས་ཀྱི་བྲོ་བ་མྱངས་པ་བཀོད་ཡོད།དེ་ནི་གོང་དུ་དུས་ཚིགས་
སྐོར་གླེང་སྐབས་ཀྱང་གླེང་ཡོད་ལ། འདིར་ཡང་བསྐྱར་གླེང་བ་ཡིན། འདི་ན་དོན་དངོས་
ཐོག་གོ་དོན་མང་པོ་མེད་པ་སྨྲ་མི་དགོས་ཏེ། ཁོ་ཚོའི་དྲི་བ་དྲིས་ལན་གྱི་ནང་ནས་ཀྱང་ཤེས་
ཐུབ།གནས་ཚུལ་རགས་བསྡུས་ནི་གཤམ་གསལ་ལྟར་རོ།
ཆོས་འཆད་མཁན་གྱིས “བདག་ཅག་གི་སྐྱབས་མགོན་ཡེ་ཤུ་སྡུག་བསྔལ་གྱིས་མནར་
སྐབས་ཁྱོད་ཅེ་རུས་ས་ལེམ་དུ་ཡོད་དམ” ཞེས་དྲིས།
“གནམ་མཐར་འཁྱམས་པའི་ཡ་ཧུ་དཱ་པ” ཡིས “ཡོད་ཡཱ། ངས་ཡུལ་དངོས་ནས་
མགོ་བོ་ཡར་བཏེགས་ཏེ་སྡུག་བསྔལ་གྱིས་མནར་བའི་སྐྱབས་མགོན་ལ་བལྟས་པ་ཡིན། མ་
གཞིར་ངའི་མིང་ལ་ཡུའེ་སེ་ཧྥུ་ཟེར་ཞིང་། ཅེ་རུས་ས་ལེམ་དུ་སྡོད་པའི་ལག་ཤེས་པ་ཞིག་
ཡིན། ཉིན་དེར་བདག་ཅག་གི་སྐྱབས་མགོན་ལ་སྐུ་ངོ་སྦི་ལཱ་ཏོ་ཡི་ཁྲིམས་གཅོད་ཕོག་སོང་།
ངས་ནི་ཇི་མི་སྙམ་པར་ཁྱིམ་མི་རྒན་གཞོན་ཚང་མ་སྒོ་ཁར་བོས་པ་ཡིན། ངོ་མ་ནག་ཉེས་
ཆག་ཡང་གཏོང་མི་རུང་བ་རེད་ཡ། ང་ཚོས་དེ་ལྟར་ཤོད་བཞིན་དགོད་བཞིན་བདག་ཅག་
གི་སྐྱབས་མགོན་སྡུག་བསྔལ་མྱོང་བར་བལྟས་པ་ཡིན” ཞེས་ལན་བཏབ།
“ཟིན་བྲིས” ཀྱི་ནང་དུ་ཡང་འདི་ལྟར་བྲིས་འདུག་སྟེ། ཅི་ཏུའུ་ཡིས “སྨྱོ་བ་ལྟ་བུའི་
མང་ཚོགས་ཀྱི་དཀྱིལ་དུ” རྒྱབ་ཏུ་རྒྱ་གྲམ་འཁུར་ནས་མི་ཚོགས་ཀྱི་རྗེས་སུ་གོམ་འགྲོས་
འཁྱར་འཁྱོར་ངང་བསྐྱོད་ཅིང་། གམ་བཅར་སྲུང་མི་ནི་ཧྥ་རི་སད་ཀྱི་མི(ཅི་ཏུའུ་ཡི་དུས་
རབས་ཀྱི་ཡ་ཧུ་དཱའི་ཆོས་ལུགས་ཀྱི་འདུལ་ཁྲིམས་རིང་ལུགས་པ)དང་མཆོད་དཔོན་རེད།
ཅི་ཏུའུ་ཡིས་ཕྲག་སྟེང་དུ་ལྭ་བ་རྒྱ་སྨུག་གྱོན་པ་དང་། དཔྲལ་སྟེང་དུ་སེ་རྒོད་མེ་ཏོག་གི་
ཐོད་ཞྭ་གྱོན་ཡོད། ཁོང་གི་ཕྱག་སྟེང་དང་ཞབས་སྟེང་དུ་རྟ་ལྕག་གི་རྨ་ཁ་དང་གྲི་གུའི་རྨ་
ཁས་གང་བ་དང་། རྒྱ་སེ་མེ་ཏོག་དང་འདྲ་བའི་རྗེས་ཤུལ་དམར་པོ་ལུས་ཡོད་ཅིང་། མིག་
ཟུང་དེ་ཁོ་ན་སྔར་རྒྱུན་དང་མཚུངས། “སྐྱབས་མགོན་གྱི་རྒྱུན་ལྡན་ཅན་གྱི་སྔོ་ཞིང་དྭངས་
པའི་མིག་མདངས” དེར་སྐྱོ་སྣང་མེད་ལ་སྤྲོ་སྣང་ཡང་མེད་ཅིང་། བྱ་དངོས་ཡོད་དོ་ཅོག་
ལས་བརྒལ་བའི་ངོ་མཚར་གྱི་ཉམས་འགྱུར་ལྡན། ཉམས་འགྱུར་དེས “ནཱ་སཱ་ལེང(ཡེ་ཤུའི་
ཕ་ཡུལ)གི་ཤིང་བཟོ་བའི་སྲས” ཀྱི་ཞལ་གདམས་ལ་དད་པ་མི་བྱེད་པའི་ཡུའེ་སེ་ཧྥུའི་
སེམས་ནང་དུ་ཡང་རྒྱུན་འགལ་གྱི་བག་ཆགས་ཤིག་བཞག་ཡོད། ཁོ་པའི་ཞིབ་གླེང་དུམ་
བུ་ཞིག་གཡར་ན་ཁོ་པས “དེ་ལྟའི་དུས་སུ་ཡང་སྐྱབས་མགོན་གྱི་མིག་མདངས་དེ་མཐོང
ཐེངས་རེར་ཅི་ཡིན་ཆ་མི་འཚལ་བའི་མཛའ་བརྩེའི་ཚོར་སྣང་ཞིག་སྐྱེས་འོང་། དེ་ནི་མིག་
མདངས་དེ་ཕལ་ཆེར་ཚེ་ལས་འདས་པའི་རང་ཉིད་ཀྱི་གཅེན་པོའི་མིག་མདངས་དང་ཤིན་
ཏུ་འདྲ་བས་ཡིན་ཡང་སྲིད" ཟེར།
དེ་དུས་ཅི་ཏུའུ་ཡི་ངོ་ལུས་ཐལ་བས་གཡོགས་ཤིང་། ལུས་ཧྲིལ་པོ་རྔུལ་དྲེག་གིས་
སྦགས་པའི་ངང་ཡ་ཧུ་དཱ་པའི་མི་ཁྱིམ་གྱི་སྒོ་འགྲམ་བརྒྱུད་སྐབས་ཁོང་གིས་བགྲོད་
མཚམས་བཞག་ནས་ངལ་གསོ་ཕྲན་བུ་ཡོང་རེ་བྱས། སྒོ་འགྲམ་དུ་ཀོ་བ་མཉེད་མའི་སྐ་
རགས་བཅིངས་པ་དང་། སོར་མོའི་སེན་མོ་ཆེས་རིང་བའི་ཧྥ་རི་སད་ཀྱི་དད་ལྡན་པ་ཡོད་
ལ། མགོ་སྐྲ་སྔོན་མོར་བསྒྱུར་བ་དང་། སྣུམ་ཚིལ་སྐམ་སོབ་ཀྱི་དྲི་མ་འཐུལ་བའི་འཆལ་མོ་
ཡང་མཆིས། ཕལ་ཆེར་དེ་གར་ད་དུང་རོ་མའི་དམག་མིས་ཐོགས་པའི་ཕུབ་ཀྱང་ཡོད་སྲིད་
དེ། ཆེས་བཀྲ་བའི་དབྱར་ཁའི་ཉི་འོད་ཀྱི་འོག་ན་གཡས་གཡོན་གཉིས་ཀ་ནས་འོད་ཆེམ་
ཆེམ་དུ་འཕྲོ། འོན་ཀྱང “ཟིན་ཐོའི” ནང་དུ་དེ་དུས་ཀྱི་གནས་དེར “མི་ཚོགས་ཀྱི་འདུ་
ལོང་ཆེ་ཤིན་ཏུ་ཆེ” བ་ཙམ་ལས་བཀོད་མེད། ཡུའེ་སེ་ཧྥུས “མི་མང་གི་མདུན་དུ་གང་
ཐུབ་ཅི་ཐུབ་ངང་མཆོད་དཔོན་རྣམས་ལ་བློ་སེམས་དཀར་ཚུལ་མཚོན་པར་བྱས” ཤིང་།
ཁོས་ཅི་ཏུའུ་ཡིས་གོམ་སྟབས་བསྒྱུར་མཚམས་བཞག་པ་མཐོང་དུས་ལག་གཅིག་ལ་བྱིས་པ་
ཞིག་འཁྱེར་བ་དང་། ལག་གཞན་དེས “མིའི་རིགས་ཀྱི་སྲས་པོ” ཡི་དཔུང་པ་ནས་བཟུང་
སྟེ་རྩུབ་སྤྱོད་ཀྱིས་འབུད་རྒྱག་བཏང་། “ཁོས་ཅི་ཏུའུ་ལ་ཁ་ངན་ཚིག་ངན་གྱིས་སྐུར་བ་
བཏབ་པ་སྟེ། ཅུང་ཙམ་ནས་ཁྱོད་དལ་ལྷོད་ལྷོད་ངང་ཆད་པ་མྱོང་དུ་བཅུག་སྟེ་ཁྱོད་ཀྱི་ལུས་
པོ་རྒྱ་གྲམ་དེའི་སྟེང་དུ་སྦྱར་རྒྱུ་མ་ཟད། ལག་གཉིས་མཐོན་པོར་འདེགས་སུ་འཇུག་གི་
»ཡིན" ཞེས་བཤད་པ་ཙམ་ལས་བྲིས་མེད།
ཅི་ཏུའུ་ཡིས་དེ་སྐད་ཐོས་དུས་ཁུ་སིམ་སིམ་ངང་མགོ་ཡར་བཏེགས་ཏེ་སྐྱོན་འཛུགས་
བྱེད་པ་ལྟར་ཡུའེ་སེ་ཧྥུ་ལ་བལྟས། ཁོང་གིས་སྒམ་བརླིང་ལྡན་པའི་མིག་རྒྱང་གིས་ཡུའེ་
སེ་ཧྥུ་ལ་བལྟས་ཤིང་། མིག་རྒྱང་དེ་ནི་ཚེ་ལས་འདས་པའི་གཅེན་པོ་དང་ཤིན་ཏུ་འདྲ། ཅི་
ཏུའུ་ཡིས “མཐུ་སྔགས་ཀྱིས་ཡེ་ཤུ་འཆི་ལམ་དུ་སྐྲོད་ཐབས་བྲལ། ཁྱོད་ཚོ་ཕ་གིར་ང་ལོག་
ཡོང་རྒྱུར་བསྒུགས་ནས་སྡོད” ཅེས་བཤད། ཡ་ཧུ་དཱ་པས་ཅི་ཏུའུ་ཡི་མིག་ལ་བལྟས་ནས་
བསྡད། སྐད་ཆ་དེ་དག་ནི་ཚ་རླབས་ལྟར་དྲག་ཅིང་། སྐད་ཅིག་ཏུ་ཁོའི་སྙིང་ཁ་སྲེག་པ་ལྟ་
བུར་ཚོར། ཅི་ཏུའུ་ཡིས་ཡང་སྙིང་སྐད་ཆ་དེ་འདྲ་བཤད་ཡོད་དམ་མེད། དོན་དུ་ཡ་ཧུ་དཱ་པ་
རང་ཉིད་ཀྱིས་ཀྱང་གསལ་པོ་བརྗོད་མི་ཐུབ། ཡུའེ་སེ་ཧྥུ་ངོ་མ་སེམས་ཁྲལ་སྐྱེས་ཏེ “མཐུ་
སྔགས་འདི་འདྲ་རང་ཉིད་ཀྱི་སེམས་དང་རྣ་བའི་ནང་དུ་གནས་ཏེ་དེ་ལས་ནམ་ཡང་ཐར་
ཐབས་བྲལ” ཞེས་ཡར་བཏེགས་པའི་ལག་ཟུང་རང་བཞིན་གྱིས་ཐུར་དུ་གློད་ཅིང་། སེམས་
ནང་གི་སྡང་སེམས་ཀྱང་རང་ཤུགས་སུ་ཡལ། ཡ་ཧུ་དཱ་པས་རང་ཉིད་ཀྱི་ཕྲུ་གུ་པང་དུ་བཟུང་
སྟེ་ཁྲོམ་གཞུང་དུ་པུས་མོ་དབང་མེད་དུ་བཙུགས། ཁོས་འདར་སིག་སིག་ངང་མཆུ་སྒྲོས་
དེ་སེན་མོ་བཀོག་པའི་ཅི་ཏུའུ་ཡི་རྐང་པའི་འགྲམ་དུ་སྦྱར། འོན་ཀྱང་དུས་ཚོད་འཕྱི་པོ་
ཆགས་ཟིན། དམག་མི་རྣམས་ཀྱི་རྒྱབ་འདེད་འོག་ཅི་ཏུའུ་སྒོ་འགྲམ་ལས་གོམ་པ་ལྔ་དྲུག་
གིས་བར་ཆོད། ཡུའེ་སེ་ཧྥུས་ཅི་བྱ་གཏོལ་མེད་ངང་ཅི་ཏུའུ་ཡི་གྱོན་གོས་རྒྱ་སྨུག་དེར་མིག་
སྐྱེལ་བྱས་པ་དང་། ཡུད་ཙམ་ནས་ཟང་ཟིང་གི་མི་ཚོགས་ཁྲོད་དུ་ཡལ། དེ་དང་ཆབས་ཅིག་
ཏུ་ཁོས་སྐད་བརྡས་མཚོན་ཐབས་བྲལ་བའི་གནོང་འགྱོད་ཅིག་རང་ཉིད་ཀྱི་སེམས་གཏིང་
དུ་འགུལ་བཞིན་པ་ཚོར་མོད། མི་སུ་ཞིག་གིས་ཀྱང་དོན་དེར་སྙིང་རྗེ་མི་བྱེད། ཁོའི་ཆུང་
མ་དང་བུས་ཀྱང་འགྲེལ་བཤད་གཅིག་མཚུངས་བྱེད་པ་སྟེ། ཡུའེ་སེ་ཧྥུས་དེ་ལྟར་བྱེད་པ་ནི་
སེ་རྒོད་མེ་ཏོག་གི་ཐོད་ཞྭ་བསྐོན་པའི་བྱ་སྤྱོད་དང་མི་འདྲ་བ་ཅི་ཡང་མེད་ཅིང་། དེ་ཡང་ཅི་
ཏུའུ་ལ་འཕྱ་སྨོད་བྱེད་མཁན་ཡིན་པའི་ངོས་འཛིན་བྱེད། ཁྲོམ་གཞུང་གི་མི་ཚང་མས་རང་
བཞིན་དུ་ཁོ་པར་ཁྲེལ་དགོད་བྱེད་ཅིང་། དགོད་ཤིན་ཏུ་བྲོ་བར་སྣང་། ཅེ་རུས་ས་ལེམ་གྱི་ཉི་
འོད་ཀྱིས་གོར་མོ་རྡོ་ཡང་བསྲེགས་ནས་འཚིག་དྲི་འཐུལ། ཡུའེ་སེ་ཧྥུས་གནམ་ས་འགེབས་
པའི་བྱེ་རྡུལ་ལ་བཟོད་སྒོམ་བྱས་ཏེ་མིག་ནང་དུ་མིག་ཆུས་ཁེངས་བཞིན་འགུལ་ཙམ་ཡང་
མ་བྱས་པར་ཡུན་རིང་ལམ་འགྲམ་དུ་པུས་མོ་བཙུགས་ནས་བསྡད་ཅིང་། ཐ་ན་ཁོ་པས་རང་
ཉིད་ཀྱི་པང་དུ་གནས་པའི་བྱིས་པ་དེ་ག་དུས་ཆུང་མས་འཁྱེར་སོང་བ་ཡང་མི་དྲན་
“ཨ་ཧོ། ཅེ་རུས་ས་ལེམ་འདི་ལྟར་རྒྱ་ཆེ། འོན་ཀྱང་སྐྱབས་མགོན་ངོ་གནོང་དུ་འཇུག་
པའི་སྡིག་ཉེས་དེ་ཤེས་མཁན་ནི་ཕལ་ཆེར་རང་ཉིད་གཅིག་པུ་ལས་མེད། ཏག་ཏག་ངས་
སྡིག་ཉེས་དེ་ཤེས་རྐྱེན་ད་གཟོད་ང་ལ་ངན་སྔགས་འདི་འདྲ་ཕོག་ཡོད། སྡིག་ཉེས་བསགས་
ཀྱང་སྡིག་ཉེས་མི་ཤེས་མཁན་ལ་གནམ་རྒན་མས་ཆད་པ་བཅད་ཀྱང་ཕན་ཐོགས་ཅི་ཞིག་
ཡོད། དེ་ལྟར་ལགས་ན་སྐྱབས་མགོན་རྒྱ་གྲམ་སྟེང་དུ་སྦྱར་བའི་ཉེས་དམིགས་དེ་ང་རང་
གཅིག་པུས་འཁུར་བ་ཡིན། དེ་ཡང་ཆད་པ་དང་ལེན་བྱེད་མཁན་གྱིས་ད་གཟོད་ཉེས་པ་
དག་པར་བྱེད་ཐུབ། དེར་བརྟེན་དུས་ཕྱིས་སྐྱབས་མགོན་གྱིས་སྐྱབས་སུ་སོང་བ་ཡང་རང་
ཉིད་ལས་གཞན་ཡོད་མི་སྲིད། མཐར་གཏུགས་ནས་བཤད་ན་ཉེས་པ་ངོས་ཟིན་མཁན་གྱི་
ཉེས་ཅན་པར་དུས་མཚུངས་སུ་ལྷ་ཡུལ་ནས་ཆད་གཅོད་དང་སྐྱོབ་པ་གནང་གི་རེད།” ཟིན་
ཐོའི་མཇུག་མཐའི་ཆ་ཤས་སུ “གནམ་མཐར་འཁྱམས་པའི་ཡ་ཧུ་དཱ་པ” ཡིས་ངའི་དོགས་
གནད་གཉིས་པར་ལན་བཏབ་བྱུང་། ལན་དེ་འཚམ་པོ་ཡོད་མེད་འདི་གར་རྩད་ཞིབ་བྱ་
རྒྱུའི་དགོས་པ་མེད། ཅི་ལགས་ཤེ་ན། ལེགས་ཉེས་གང་ཡིན་རུང་དྲིས་ལན་ཞིག་བྱུང་བ་
དེར་བདག་ཡིད་ཤིན་ཏུ་ཚིམས་པར་གྱུར་ཡོད།
གལ་ཏེ་མི་སུ་ཞིག་གིས་གནའ་བོའི་ཡིག་ཆའི་ནང་ནས “གནམ་མཐར་འཁྱམས་
པའི་ཡ་ཧུ་དཱ་པ” ཡིས་བདག་ལ་གནང་བའི་དཀའ་གནད་གསལ་འགྲེལ་གྱི་དྲིས་ལན་དང་
འབྲེལ་བ་ཡོད་པ་རྙེད་ཚེ་འཛེམ་ཆ་མེད་པར་བཀའ་སློབ་བསྩལ་རྒྱུའི་རེ་བ་ཞུ། མ་གཞི་
བདག་གི་སེམས་ལ་གོང་གསལ་འདྲེན་སྤྱོད་བྱས་པའི་དཔེ་ཆའི་དཀར་ཆག་ཅིག་བཀོད་
དེ་གླེང་རྩོམ་ཐུང་ངུ་འདིའི་རྩོམ་སྟངས་གནད་ལ་ཕིགས་པ་ཡོང་བ་བྱ་དགོས་སྙམ་མོད།
སྟབས་མ་ལེགས་པ་ཞིག་ལ་རང་ཉིད་ལ་ཐོག་མའི་རེ་འདོད་དེ་མངོན་འགྱུར་བྱེད་པའི་ཁོམ་
པ་མེད་པས་པའེ་ལིན་ཀོ་ཏེའི་བཤད་ཚུལ་ཁ་ཤས་ངོ་སྤྲོད་རགས་ཙམ་བྱ་རྒྱུར་ཟད་སོང་།
བཤད་ཚུལ་དེ་དག “གནམ་མཐར་འཁྱམས་པའི་ཡ་ཧུ་དཱ་པ” ཡི་རྣམ་ཐར་གྱི་འབྱུང་
ཁུངས་ཏེ། མཱ་ཐའེ(ཡེ་ཤུའི་དགེ་ཕྲུག་བཅུ་གཉིས་ཀྱི་གྲས་ཤིག)ཡི་རྣམ་ཐར་ནང་གི་ལེའུ་
བཅུ་དྲུག་པའི་ས་བཅད་ཉེར་བརྒྱད་པ་དང་། དེ་བཞིན་མཱ་ཁེའི་རྣམ་ཐར་ནང་གི་ལེའུ་དགུ་
པའི་ས་བཅད་དང་པོ་དང་འབྲེལ་བ་ཡོད།
1917ལོའི་ཟླ5པར།

མཛོད་གཉེར་སྐུ་གཞོན་ཏཱ་ཧྲེའི་ཉིན་གཅིག

གནམ་ངོ་དྭངས་པའི་ཉི་འོད་ཁྲ་བཅད་མནན་མའི་སྟེང་དུ་འཕྲོས། འགྱིང་ངེར་གནས་
པའི་དཔྱིད་འགོའི་མེ་ཏོག་གི་སྡོང་རྒན་དེའི་གྲིབ་མའི་ཁྲོད་ནས་ཁང་པ་འགའ་ཞིག་གི་
འོད་དཀར་འཕྲོ་ཞིང་། གཡས་ནས་གཡོན་བར་རི་མོ་ཇི་བཞིན་གསལ། བཟོ་སྐྲུན་འགོ་
དཔོན་ཡོན་ཆན་ཡས་ཀྱི་ཁྱིམ་བློན་ཏེ། ཞི་ཁྲོན་ཚང་དུ་གནས་བཅས་པའི་མཛོད་གཉེར་
སྐུ་གཞོན་ཏཱ་ཧྲེ་ལེང་ཞུང ཁྲ་བཅད་ཀྱི་རྒྱབ་ན་དཀྱིལ་ཀྲུང་དུ་བསྡད་དེ་བློ་རྩེ་གཅིག་སྒྲིམ་
ངང་དཔེ་དེབ་ཀློག་བཞིན་མཆིས། ཀློག་པའི་དཔེ་དེབ་ནི་ཞི་ཁྲོན་ཚང་གི་ཁྱིམ་བློན་ཞིག་
གིས་ཁོ་པར་གཡར་བའི《རྒྱལ་ཁབ་གསུམ་གྱི་ལོ་རྒྱུས》ནང་གི་དེབ་གཅིག་ཡིན།
མདུན་ཁང་ནང་དུ་ཐོག་མར་མི་དགུ་ཡོད་པ་ལས་གཡས་སྲུང་སྒོ་དཔོན ཕན་ཀང་
ཡོན་ཝུའུ་གསང་སྤྱོད་དུ་སོང་བ་དང་། གཡོན་སྲུང་སྒོ་དཔོན་རྫའོ་ཧྲུའེ་ཐེང་ཤོད་ཁང་དུ་
གཞུང་དོན་བགྲོས་པར་སོང་། དེར་ལྷག་པའི་མི་དྲུག་པོ་ནི་གཡོན་སྲུང་སྒོ་དཔོན་ཇི་ཐན་
ཀྲུང་དང་།གཡས་སྲུང་སྒོ་དཔོན་ཡོན་ཛུང་།གར་མཁན་མ་ཅན་ལའེ་ཇུའུ།ཞའོ་ཡས་སེ་ཧྲེ་
ནེ། སྲུང་དམག་ཁུའུ་པུའུ་མིང་། སྲུང་དམག་ཅེན་ཞི་བཅས་ཡིན། ཁོ་ཚོ་ལ་ལ་བློ་རྩེ་གཅིག་
སྒྲིམ་གྱིས་དཔེ་དེབ་ལྟ་བ་དང་། ལ་ལ་ཆ་འཕྲིན་ལེགས་སྒྲིག་བྱེད་ཅིང་། ཧ་ལམ་ཁྲ་བཅད་
སྟེང་གི་ཉི་ཟེར་ཡང་བརྗེད་པ་ལྟར་མི་དྲུག་པོ་ཚང་མ་སྒྲ་མེད་འཇམ་ཐིང་དུ་གནས། ཚང་
མ་བགྲང་བྱ་ལྔ་བཅུ་ཡོལ་བའི་རྒན་པོ་ཡིན་པས་དཔྱིད་འགོའི་མགྲོན་ཁང་དུ་གནས་ཀྱང་
ལུས་པོ་སྔར་བཞིན་འཁྱགས་ནས་འདར་སིག་སིག་བྱེད། སྐབས་སྐབས་སུ་མི་ལ་ལས་གློ་
ཡང་མོ་ཞིག་ལུ་ཡང་ལུ་སྒྲ་དེས་ཁང་པའི་ནང་སིམ་སིམ་དུ་འཕྱོ་བའི་སྣག་ཚའི་དྲི་ཞིམ་ལ་
འགུལ་བ་གཏོང་མི་ཐུབ།
མཛོད་གཉེར་སྐུ་གཞོན་གྱི་མིག་རྒྱང་སྐབས་སྐབས་སུ《རྒྱལ་ཁབ་གསུམ་གྱི་ལོ་རྒྱུས》
ལས་བྲལ་ཏེ་ཐམ་ཐོམ་ངང་རྒྱང་རིང་ལ་ལྟ། ཁོས་ལག་ཟུང་མེ་ཕོར་གྱི་སྟེང་དུ་དལ་བུར་
བཀབ། མེ་ཕོར་གྱི་སྟེང་ཕྱོགས་ནི་ལྕགས་དྲ་ཡིན་པས་སོལ་ཕོར་གྱི་མཐིལ་དུ་ཡོད་པའི་ཡིད་
འོང་གི་ཁ་དོག་དམར་པོ་དེ་མཐོང་ཐུབ་ཅིང་། དམར་པོ་དེ་སོལ་ཐལ་ལ་འཕྲོས་ཏེ་དམར་
མདངས་ཆུང་ངུ་ཞིག་སྤྲོས་འོང་། མཛོད་གཉེར་སྐུ་གཞོན་མེ་ཕོར་གྱི་དྲོད་སྣང་ལ་རོལ་
བཞིན་སེམས་ནང་དུ་འདོད་པ་ཁེངས་པའི་སྐྱིད་སྣང་གིས་ཁྱབ། སྐབས་དེའི་འདོད་ཁེངས་
དེ་ནི་ན་ནིང་ལོ་མཇུག་གི་ཚེས་བཅོ་ལྔའི་འདོད་ཁེངས་དང་འདྲ། མཛོད་གཉེར་སྐུ་གཞོན་
གྱིས་འཆི་ལམ་དུ་སོང་བའི་བདག་པོའི་དགྲ་ཤ་བླངས་རྗེས་ཆོན་གཡོས་དགོན་དུ་ཕྱིར་
འཐེན་བྱས། དེ་དུས་ཁོས་སྙན་ཚིག་ཅིག་གྱེར་བ་འདི་ལྟ་སྟེ། “འདས་དོན་མ་བརྗེད་མིག་
གི་ལམ་དུ་འཆར། མཚན་མོའི་ཟླ་བས་འཇིག་རྟེན་གནས་ལུགས་གསལ།”
གནའ་གྲོང་ཁྲེ་སུད་ནས་ཕྱིར་འཐེན་བྱས་རྗེས་ཧ་ལམ་བགྲང་བྱ་གཉིས་ལ་ཉེ་བ་འདས་
ཟིན། བགྲང་བྱ་གཉིས་ལ་ཉེ་བའི་དུས་ཡུན་ནང་ཁོས་སེམས་ཁྲལ་གྱི་གྲབས་གཤོམ་ཁོ་ནའི་
ནང་དུ་ཉི་མ་བསྐྱལ། ཁོ་པའི་རོགས་པ་ལྷག་མ་རྣམས་ཀྱིས་རྒྱུན་དུ་རང་སྣང་གང་དྲན་གྱི་
བྱ་སྤྱོད་སྤེལ་རྩིས་བྱེད་ཀྱང་མཛོད་གཉེར་སྐུ་གཞོན་གྱིས་གནས་ཚུལ་ལྷིང་འཇགས་སུ་
གཏོང་བ་དང་། གོ་སྐབས་སྨིན་རྒྱུར་ངང་སྒུག་བྱས། དེ་ལྟར་བྱ་རྒྱུ་ནི་ཁོའི་ངོས་ནས་བཤད་
ན་དཀའ་མོ་གཏན་ནས་མིན། འོན་ཀྱང་དགྲ་ཕྱོགས་ཀྱིས་མངགས་པའི་མྱུལ་མས་རྟག་ཏུ་
ཉེ་འགྲམ་ནས་ལྐོག་ལྟ་བྱེད་པས་ཁོས་ཕྱི་ཚུལ་དུ་བག་མེད་རྣམ་གཡེང་གི་ཚུལ་ཞིག་བསྟན་
ནས་མྱུལ་མའི་མིག་རྒྱང་ལ་མགོ་སྐོར་གཏོང་ཐབས་བྱེད་པ་དང་། དུས་མཚུངས་སུ་བློ་
མཐུན་པའི་མི་དག་གི་དོགས་གནད་གཙང་སེལ་བྱས་ཏེ་རང་ཉིད་ཀྱི་གཡོ་འོག་ཏུ་མི་ཚུད་
པ་བྱས། ཁོ་པས་སྐབས་དེའི་ཧྲན་ཁོའོ་དང་ཡོན་ཧྲན་གྱི་གྱེན་ལོག་ལ་ཕྱིར་དྲན་བྱས་ཤིང་།
དེ་དུས་ཀྱི་སེམས་ཁྲལ་སྔར་བཞིན་མིག་ལམ་དུ་གསལ་ལྷང་ངེར་འཆར་འོང་། འོན་ཀྱང་ད་
ལྟ་མི་ཚང་མར་རང་སོ་སོར་འཚམ་པའི་ལས་གནས་རེ་ཐོབ་ཡོད།
གལ་ཏེ་ད་དུང་གང་ཞིག་ཆད་ཡོད་ཅེ་ན། དེ་ནི་མུའུ་གཞུང་ནས་ཤོག་ཁ་དེའི་མི་
གྲངས་བཞི་བཅུ་ཞེ་བདུན་ལ་གཏོང་རྒྱུའི་བཀའ་དེ་ཡིན། བཀའ་དེ་ཕལ་ཆེར་མི་རིང་བར་
གཏོང་ཤས་ཆེ། དེར་ཐེ་ཚོམ་བྱེད་མི་དགོས། རོགས་པ་ལྷག་མ་རྣམས་དམིགས་འཛུགས་ཀྱི་
གནས་སུ་སླེབས་ཟིན། ཡིན་ནའང་བྱ་སྤྱོད་དེ་དགྲ་ཤ་ལེན་རྒྱུའི་བྱ་སྤྱོད་རྐྱང་པ་ཞིག་གཏན
ནས་མིན། མི་ཚང་མས་ཧ་ལམ་ཚད་གཞི་གཅིག་གྱུར་གྱི་ཐོག་ནས་ཁོ་པའི་ཀུན་སྤྱོད་ཀྱི་
བླང་བྱ་ལེགས་གྲུབ་བྱས་ཡོད། ཁོས་བྱ་གཞག་ལེགས་གྲུབ་བྱུང་བའི་འདོད་ཁེངས་ཀྱི་བྲོ་
བར་མྱོང་རོལ་ཐུབ་ལ། ཀུན་སྤྱོད་མངོན་དུ་འགྱུར་བའི་འདོད་ཁེངས་ཀྱི་བྲོ་བའང་མྱོང་རོལ་
ཐུབ། འདོད་ཁེངས་དེ་ནི་དགྲ་ཤ་ལེན་པའི་དམིགས་ཡུལ་ནས་བལྟས་ནའང་འདྲ། དགྲ་ཤ་
ལེན་པའི་ཐབས་ཇུས་ནས་བལྟས་ནའང་འདྲ། ཚང་མར་རྒྱུ་དག་ཐོག་གི་གནོང་འགྱོད་དམ་
ཡང་ན་བློ་མི་བདེ་བ་སྤུ་ཙམ་ཡང་མེད། ཁོ་པའི་ངོས་ནས་བརྗོད་ན་འདོད་ཁེངས་དེ་ལས་
ལྷག་པ་ཞིག་རྩ་བ་ནས་མེད།
བསམ་མཚམས་དེར་སླེབས་དུས་མཛོད་གཉེར་སྐུ་གཞོན་གྱི་སྨིན་མ་ལྷོད་ཤིག་ཤིག་
ཏུ་གྱུར། མིག་ཡར་བཏེགས་ནས་ལྟ་དུས་གཡོན་སྲུང་སྒོ་དཔོན་ཇི་ཐན་ཀྲུང་དཔེ་དེབ་ཀློག
རྒྱུར་ཉོབ་པ་ལྟར་དཔེ་དེབ་པུས་མོའི་སྟེང་དུ་བཞག་སྟེ་དེའི་སྟེང་དུ་མཛུབ་མོས་ཡི་གེ་འབྲི་
སྦྱོང་བྱེད། མཛོད་གཉེར་སྐུ་གཞོན་གྱིས་མེ་ཕོར་གྱི་ཕར་ཕྱོགས་ནས་ཁ་བརྡ་བྱ་རྒྱུར།
“དེ་རིང་གནམ་གཤིས་ཧ་ཅང་དྲོ་པོ་འདུག་གཱ།”
“འདུག་ལགས། འདི་ལྟར་དྲོ་སོབ་སོབ་ཏུ་བསྡད་ན་གཉིད་དུ་ཡུར་ཉེན་འདུག”
མཛོད་གཉེཪ་སྐུ་གཞོན་གྱིས་འཛུམ་ཙམ་བྱས་ཤིང་། ཁོ་པའི་བློ་ངོར་ལོ་སྟོད་ཀྱི་ཟླ་བ་
དང་པོའི་གནམ་ལོ་གསར་ཚེས་ཀྱི་སྣང་ཚུལ་དེ་འཆར་འོང་། དེ་དུས་གཡས་སྲུང་སྒོ་དཔོན་
གཞོན་པ་ཧྥུའུ་སན་ཐུའུ་སུའུ་ཨ་རག་ཕོར་པ་གསུམ་གྱིས་མྱོས་ཏེ་སྙན་ཚིག་འདི་འདྲ་ཞིག་
གྱེར་བ་སྟེ། “དཔྱིད་དཔལ་བཞད་པའི་དེ་རིང་ཉིན་མོ་ལ། ཕོ་རྒོད་མྱོས་ནས་གཉིད་ཀྱང་
གནོང་མི་དགོས།” སྙན་ངག་ཐུང་དུ་དེས་སྐབས་འདིའི་ལེང་ཞུང་གི་འདོད་ཁེངས་ཀྱི་
སེམས་ཁམས་གསལ་པོར་མཚོན་ཡོད།
“དྲང་པོར་བརྗོད་ན་ད་དུང་ལྷོད་གཡེང་ཅུང་ཟད་ཤོར་ཏེ་ཐོག་མའི་བསམ་འདུན་
མངོན་འགྱུར་བྱུང་མེད།”
“རེད་ལགས། ངོ་མ་དེ་འདྲ་རེད།"
གཡོན་སྲུང་སྒོ་དཔོན་ཀྲུང་གིས་ལག་འགྲམ་གྱི་དུ་ཁུག་ཚུར་བླངས་ཏེ་ཁེངས་སྐྱུང་
ངང་ཁམ་གང་འཐེན། དུ་བ་དཔྱིད་ཐོག་མའི་ཕྱི་དྲོའི་དུས་སུ་རེ་ཞིག་ལུས་ཤིང་དེ་ནས་སླར་
ཁ་དོག་སྔོ་སྐྱ་ཞིག་ཏུ་གྱུར་ཏེ་དྭངས་ཤིང་དབེན་པའི་བར་སྣང་དུ་ཡལ་འགྲོ།
“བག་ཕེབས་ཀྱི་འཚོ་བ་འདི་འདྲར་མཉམ་དུ་རོལ་ཐུབ་པ་ནི་ངོ་མ་རྨི་ལམ་དུའང་
རྨི་མྱོང་མེད་ཡཱ།”
“རེད་ལགས། ང་ཡང་རྨི་ལམ་དུ་རྨི་མྱོང་མེད། སྟབས་ལེགས་ནས་སླར་ཡང་དཔྱིད་
དུས་སུ་ངོ་ཐུག་བྱུང་བ་ནི་བསམ་ཡུལ་ལས་འདས་སོང་།"
“དེར་བསམས་ན་ང་ཚོ་ནི་ངོ་མ་བསོད་ནམས་ཅན་གྱི་མི་རེད་ཡཱ།”
ཁོ་གཉིས་བློ་ཁ་ཡོངས་སུ་ཚིམས་ཏེ་ངོ་གདོང་འཛུམ་མདངས་ཀྱིས་ཁེངས། སྐབས་
དེར་ལེང་ཞུང་གི་རྒྱབ་ཏུ་ཡོད་པའི་ཁྲ་བཅད་ཀྱི་སྟེང་ནས་མིའི་གྲིབ་གཟུགས་ཤིག་མངོན་
ཞིང་། གྲིབ་གཟུགས་དེ་ཁྲ་བཅད་ཀྱི་ལག་འཇུ་འཛིན་པའི་དུས་སྐད་ཅིག་མ་དེར་མི་སྣང་
བར་གྱུར། དེ་རྗེས་གཡོན་སྲུང་སྒོ་དཔོན་རྫའོ་ཧྲུའེ་ཐེང་གི་ཆེས་ཐང་བའི་ལུས་ཕུང་དེ་
མགྲོན་སྣེ་ཁང་དུ་ཐོན་བྱུང་། གལ་ཏེ་དེ་ལྟ་མིན་ན་ལེང་ཞུང་ད་དུང་ཡང་སྐྱིད་སྣང་དང་
དྲོད་འཇམ་གྱི་དཔྱིད་དཔལ་ཁྲོད་དུ་ཡུན་རིང་དགའ་མགུ་ཡིད་ཚིམ་གྱི་ཕྱིར་དྲན་ལ་མགོ་
འཁོར་བར་ངེས།
འོན་ཀྱང་དོན་དངོས་ཀྱིས་གཡོན་སྲུང་སྒོ་དཔོན་ཐེང་གི་རྙོག་འཛིང་ཆེ་བའི་འཛུམ་
དམུལ་དང་སྡེབ་སྟེ་ཡ་ང་སྙིང་རྗེ་མེད་པའི་སྒོ་ནས་ཁོ་གཉིས་ཕྱིར་དྲུད་ཡོང་། གཡོན་སྲུང་
སྒོ་དཔོན་ཐེང་གི་འགྲམ་པ་གཉིས་ལ་བདེ་ཐང་གི་དམར་མདངས་རྒྱས་ཤིང་། ཁོའི་འཛུལ་
དམུལ་བར་གྱི་གོ་དོན་ཁོ་གཉིས་ཀྱིས་ཚོར་མེད་པ་ལོས་ཡིན།
“ཕལ་ཆེར་ཤོད་ཁང་དུ་ཧ་ཅང་འཁྲུག་པོ་ཡོད་པ་འདྲ།”
གཡོན་སྲུང་སྒོ་དཔོན་ཀྲུང་གིས་དེ་ལྟར་རྗོད་བཞིན་སླར་རྡོ་ཐ་གཅེའུ་གང་འཐེན།
“དེ་རིང་གི་ལས་རེས་ནི་གཡས་སྲུང་སྒོ་དཔོན་ཁྲོན་རེད། ཁོའི་ཁ་ནང་གི་དགོད
བྲོའི་ཆོལ་གཏམ་ལ་རྫོགས་རྒྱུ་མི་འདུག ཕན་ཀང་ཁོ་ཚོ་ཡང་སླེབས་སོང་། མཉམ་དུ་
བསྡད་ནས་ཁ་བརྡ་གློད་ཀྱིན་འདུག”
“དེ་འདྲ་ཡིན་པ་རེད། ཡོང་རྒྱུ་ཅུང་ཟད་ཕྱི་དྲགས་པ་མིན་ནམ།”
གཡོན་སྲུང་སྒོ་དཔོན་ཀྲུང་དུ་བས་མིད་པ་འགགས་ཏེ་ངུ་མ་དགོད་ཀྱིས་དེ་ལྟར་བརྗོད།
ཞའོ་ཡས་སེ་ཧྲེ་ནེ་ཡི་གེ་འབྲི་བཞིན་མཆིས། ཁོས་མགོ་བོ་ཡར་བཏེགས་ཀྱང་ཅི་ཞིག་དྲན་
པ་ལྟར་དེ་མུར་མིག་མདའ་སླར་ཤོག་ངོས་སུ་ཕབ་སྟེ་མཚམས་མེད་དུ་འབྲི། འོ་ན་ཁོ་པ་
ཅིན་ཏུའུ་རུ་ཡོད་པའི་བཟའ་མོ་དང་བུ་མོར་ཡི་གེ་འབྲི་གིན་ཡོད་དམ།
མཛོད་གཉེར་སྐུ་གཞོན་གྱིས་མིག་བཙུམས་ཏེ་དགོད་བཞིན་བཤད་རྒྱུར།
“དགོད་བྲོ་བའི་གསར་འགྱུར་ག་རེ་འདུག་གམ།"
“ག་ལ་ཡོང་། ཚང་མ་འབྲེལ་མེད་ཀྱི་ཉོག་གཏམ་ཤ་སྟག་རེད། ཡིན་ནའང་ད་གིན་
ཅིན་སུང་གིས་ཧྲེན་སན་གྱི་གཏམ་རྒྱུད་སྐོར་བཤད་དེ་གཡས་སྲུང་སྒོ་དཔོན་ཁྲོན་གད་མོ་
ཤོར་ནས་མིག་ཆུའང་བཞུར་སོང་། ད་དུང་། ཨོ། ཏག་ཏག་རེད། ད་དུང་དགོད་བྲོ་བའི་སྐད་
ཆ་གཅིག་འདུག བཤད་སྲོལ་ལ་ང་ཚོས་དམག་དཔོན་ཇི་ལེང་བསད་རྗེས་ཅང་ཧུའུ་གྲོང་
ཁྱེར་ནང་དུ་དགྲ་ཤ་ལེན་པའི་དོན་རྐྱེན་རྒྱུན་དུ་ཐོན་གྱིན་ཡོད་སྐད་འདུག”
“ཨ་ལེ།དེ་འདྲ་བསམ་བློར་ཡང་འཁོར་མ་བྱུང་ཡཱ།”
གཡོན་སྲུང་སྒོ་དཔོན་ཀྲུང་གིས་རྣམ་འགྱུར་ཡ་མཚན་ཅན་ཞིག་བཟུང་སྟེ་གཡོན་
སྲུང་སྒོ་དཔོན་ཐེང་ལ་བལྟས། ཁ་གཏད་ཀྱིས་ཁོའི་སྐད་ཆ་དེ་ཐོས་རྗེས་དགའ་སྣང་སྐྱེས་ཏེ་
ངོ་གདོང་ནས་ཡིད་ཧ་ཅང་ཚིམས་པའི་རྣམ་འགྱུར་ཞིག་བསྟན་འོང་།
“ད་དུང་དེ་དང་འདྲ་བའི་གླེང་ཚུལ་གཉིས་གསུམ་ཞིག་འདུག ཅུང་དགོད་བྲོ་བ་
ནི་པཱ་ཏིང་ཁུའུ་ལྷོའི་ཚུའུ་ཏིང་གི་ཉེ་འགྲམ་དུ་ཐོན་པའི་འཁྲུག་འཛིང་གི་དོན་རྐྱེན་དེ་རེད།
དོན་རྐྱེན་དེའི་འབྱུང་རྐྱེན་ནི་འབྲས་ཚོང་ཁང་གི་ཚོང་དཔོན་དང་ཉེ་བའི་ཁྲོམ་ལམ་གྱི་
ཚོས་མཁན་གྱི་ཚོང་གཡོག་གཉིས་དོན་དག་ཆུང་ངུ་ཞིག་གི་ཆེད་དུ་ཁྲུས་ཁང་ནང་འཛིང་
ཁ་ཤོར་འདུག ཕལ་ཆེར་སུའི་ལུས་ལ་སུ་ཞིག་གི་ཆུ་འཐོར་བ་འདྲ། མཇུག་འབྲས་ནི་
འབྲས་ཚོང་ཁང་གི་ཚོང་དཔོན་ལ་ཚོས་མཁན་གྱི་ཚོང་གཡོག་གིས་ཁྲུས་ཁང་གི་ཤིང་ཟོམ་
ཁ་མེད་མིག་མེད་གཞུས་འདུག དེས་ན་འབྲས་ཚོང་ཁང་གི་དགེ་ཕྲུག་ཅིག་གིས་འཁོན་
འཛིན་བཅངས་ཏེ་དེའི་མཚན་མོ་ཁུག་ཀྱོག་ཏུ་ཡིབ་ཐོག་ཚོས་མཁན་གྱི་ཚོང་གཡོག་ཕྱིར་
འགྲོ་དུས་ཚོང་གཡོག་གི་ཕྲག་སྟེང་དུ་ལྕགས་གུག་ཅིག་གཞུས་འདུག འདི་ལ ‘སྦྱིན་
བདག་གི་འཁོན་ལན་དགེ་ཕྲུག་གིས་བསློགས' ཞེས་པའི་བཤད་སྲོལ་ཞིག་ཡོད་པ་རེད་
ཟེར་”
གཡོན་སྲུང་སྒོ་དཔོན་ཐེང་གིས་རྐང་འཁྲབ་ལག་འཁྲབ་ངང་དགོད་བཞིན་དེ་ལྟར་
བཤད།
“དེ་ནི་དངོས་གནས་ཁྲིམས་མེད་ལུགས་མེད་རང་རེད་ཡཱ།”
“ཕལ་ཆེར་ཚོང་ར་ཚོང་གཡོག་དེར་རྨས་སྐྱོན་ཆེན་པོ་ཕོག་ཡོད་པ་འདྲ། ཡིན་ནའང་ཡ་
མཚན་སྐྱེ་དགོས་པ་ཞིག་ལ་ཉེ་འཁོར་གྱི་མི་ཚང་མས་འབྲས་ཚོང་ཁང་གི་དགེ་ཕྲུག་དེ་
བདེན་པ་འཛིན་མཁན་རེད་ཟེར། དེ་མིན་གྱི་དགོད་བྲོ་བའི་དོན་དེ་དག་ཐུང་ཐིང་སྲང་
ལམ་གསུམ་པ་དང་ཞིན་ཆུས་ཐིང་ཁྲོམ་ལམ་གཉིས་པར་ཐོན་འདུག ད་དུང་གཞན་ཞིག་
འདུག ས་ཆ་དེའི་མིང་ལ་ག་རེ་ཟེར་རམ། གང་ལྟར་གནས་ཚུལ་དེ་རིགས་གང་ས་གང་དུ་
མཐོང་རྒྱུ་ཡོད་ཚོད་འདུག གད་མོ་ཤོར་དགོས་པ་ཞིག་ལ་མི་ཚང་མས་དགྲ་ཤ་ལེན་པའི་
དོན་རྐྱེན་དེ་དག་ང་ཚོར་ལད་མོ་བྱས་པ་རེད་ཟེར་གྱི་འདུག”
གཡོན་སྲུང་སྒོ་དཔོན་ཐེང་དང་གཡོན་སྲུང་སྒོ་དཔོན་ཀྲུང་གིས་གད་མོ་དགོད་བཞིན་
ཕན་ཚུན་ལྟ་ཙམ་བྱས། དེ་ནི་དགྲ་ཤ་ལེན་པའི་བྱ་སྤྱོད་དེ་ཐོས་པ་ཙམ་གྱིས་ཅང་ཧུའུ་བའི་
སེམས་ལ་ཤུགས་རྐྱེན་ཐེབས་ཤིང་། ཐ་ན་གནས་ཆུང་ངུ་ཞིག་གི་ཤུགས་རྐྱེན་ཅུང་ཙམ་
ཡིན་ནའང་དགའ་འོས་པ་ཞིག་ཡིན་པ་ཧ་ཅང་གསལ་པོ་རེད། འོན་ཀྱང་མཛོད་གཉེར་
སྐུ་གཞོན་གཅིག་པུ་ཁ་མི་གྲག་པར་གནས། ཁོ་པས་ལག་ཡུ་དཔྲལ་བར་བཀབ་སྟེ་ལག་
ཡུས་དཔྲལ་བ་བཀབ་སྟེ་བྱེད་གཏད་དཀའ་བའི་རྣམ་འགྱུར་ཞིག་བསྟན་པ་སྟེ། གཡོན་
སྲུང་སྒོ་དཔོན་ཐེང་གི་སྐད་ཆ་དེས་མ་གཞི་ཁོ་པའི་འདོད་པ་ཅུང་ཟད་ཁེངས་མོད། དེ་དང་
ཆབས་ཅིག་ཡ་མཚན་སྐྱེ་དགོས་པའི་སྐྱོ་སྣང་ཞིག་ཀྱང་སྐྱེས་བྱུང་། དེ་ནི་ཁོ་པ་རང་ཉིད་ཀྱི་
བྱ་སྤྱོད་ཚང་མའི་མཇུག་འབྲས་ལ་འགན་འཁུར་མི་འདོད་པས་ཡིན། དགྲ་ཤ་ལེན་རྒྱུ་
མངོན་འགྱུར་བྱུང་རྗེས་ཅང་ཧུའུ་གྲོང་ཁྱེར་ནང་དུ་དགྲ་ཤ་ལེན་པའི་དོན་རྐྱེན་ཡང་ཡང་
ཐོན། དེ་དང་ཁོ་ཚོའི་རྒྱུ་དག་ནི་མི་མཐུན་རྟ་གཡག་མགོ་སྦྲེལ་ལོས་ཡིན། དེ་ལྟར་ཡིན་རུང་
ད་གིན་མཛོད་གཉེར་སྐུ་གཞོན་གྱི་སེམས་ནང་དུ་ཡོད་པའི་དཔྱིད་ཀྱི་དྲོད་སྣང་དེ་ཅུང་ཟད་
གྲང་དུ་སོང་།
དོན་དངོས་ཐོག་སྐབས་དེ་དུས་ཁོ་པའི་སེམས་སུ་རང་ཕྱོགས་པའི་བྱ་སྤྱོད་ཀྱི་ཤུགས་
རྐྱེན་དེས་བཟོས་པའི་བསམ་ཡུལ་ལས་འདས་པའི་གཡོ་འགུལ་ལ་ཅུང་ཟད་ཧ་ལས་པར་
གྱུར། ནམ་རྒྱུན་ཡིན་ན་ཁོས་ཕལ་ཆེར་གཡོན་སྲུང་སྒོ་དཔོན་ཐེང་དང་གཡོན་སྲུང་སྒོ་
དཔོན་ཀྲུང་གཉིས་དང་ལྷན་དུ་གད་མོ་ཞིག་བགད་དེ་སྣང་མེད་དུ་གཏོང་སྲིད་མོད། སྐབས་
འདིའི་དོན་དངོས་དེས་འདོད་པ་ཧ་ཅང་ཁེངས་པའི་ཁོ་པའི་སེམས་ནང་ན་གློ་བུར་དུ་ཁོང་
ཁྲོའི་ས་བོན་ཞིག་བཏབ་བྱུང་། དེ་ནི་ཁོ་པའི་འདོད་ཁེངས་ཀྱི་མཐིལ་དེ་ལུགས་དང་མི་
མཐུན་པས་ཡིན་སྲིད། བྱ་སྤྱོད་དང་མཇུག་འབྲས་དེ་རིགས་ཡོངས་སུ་ཁས་ལེན་པ་ནི་ཕལ་
ཆེར་སྒེར་སེམས་ཀྱི་ངོ་བོ་ཡང་ལྡན་ངེས། སྐབས་དེའི་ཁོ་པའི་སེམས་སུ་དེ་ལྟའི་བསམ་བློར་
དབྱེ་ཞིབ་གཏན་ནས་བྱས་མེད་པ་སྨོས་མེད་རེད། ཁོ་པས་དཔྱིད་རླུང་ཁོ་ནའི་ཁྲོད་དུ་གྲང་
ངར་ཅུང་ཟད་ཚོར་བ་དང་། གང་ཡིན་འདི་ཡིན་མེད་པའི་ཡི་མུག་ཅིག་ཀྱང་ཚོར།
ཡིན་ནའང་མཛོད་གཉེར་སྐུ་གཞོན་གྱི་ཡི་མུག་དེ་ལ་ཉེ་འགྲམ་གྱི་མི་གཉིས་པོས་
དེ་འདྲའི་དོ་སྣང་བྱུང་མེད། གཡོན་སྲུང་སྒོ་དཔོན་ཐེང་ནི་མི་བཟང་པོ་ཞིག་ཡིན་ཞིང་།
ཁོས་ཡིད་ཆེས་བརྟན་པོ་བྱེད་པ་ནི་རང་ཉིད་ཀྱིས་དགོད་བྲོ་བར་ཚོར་བའི་གླེང་གཞི་དེ་
མཛོད་གཉེར་སྐུ་གཞོན་ཡང་ཏན་ཏན་དགོད་བྲོ་བར་ཚོར་སྲིད་སྙམ་པ་དེ་ཡིན། དེ་ལྟར་མིན་
ན་ཁོས་ཆེད་མངགས་ཤོད་ཁང་དུ་སོང་སྟེ་ལས་རེས་སྒྲུབ་བཞིན་པའི་ཞི་ཁྲོན་ཁྱིམ་གྱི་ཞབས་
གྲས་གཡས་སྲུང་སྒོ་དཔོན་ཁུའུ་ནེ་ཁྲོན་འདི་གར་ཁྲིད་ཡོང་མི་སྲིད། གཞུང་དྲང་བའི་གཡོན་
སྲུང་སྒོ་དཔོན་ཐེང་གིས་ཁ་ཕྱིར་བསྐོར་ཏེ་གཡོན་སྲུང་སྒོ་དཔོན་ཀྲུང་ལ་ལྟ་བཞིན “ངས་
གཡས་སྲུང་སྒོ་དཔོན་ཁྲོན་བོས་ཡོང” ཞེས་བཤད་རྗེས་བྲེལ་འཚུབ་ཀྱིས་ཁྲ་བཅད་འཐེན་
ཏེ་འཛུམ་མདངས་དང་བཅས་ཤོད་ཁང་དུ་སོང་། ཡུད་ཙམ་ནས་ཁོས་སྔར་བཞིན་ངོ་གདོང་
འཛུམ་མདངས་ཀྱིས་ཁེངས་བཞིན་དགའ་མགུ་ཡིད་ཚིམས་ངང་གཡས་སྲུང་སྒོ་དཔོན་ཁྲོན་
ཁྲིད་ཡོང་།མི་དེ་ནི་བལྟས་མ་ཐག་སྤྱོད་པ་རྩིང་པོ་ཞིག་ཡིན་པ་ཤེས་ཐུབ།
“ཨ་ཙི། དངངས་འཚབ་ཆེན་པོ་ལངས་བྱུང་། སྐུ་ཉིད་གདན་འདྲེན་ཞུ་ག་ལ་ཕོད།”
གཡོན་སྲུང་སྒོ་དཔོན་ཀྲུང་གིས་གཡས་སྲུང་སྒོ་དཔོན་ཁྲོན་མཐོང་མ་ཐག་ལམ་སེང་
ལེང་ཞུང་གི་ཚབ་ཏུ་འཛུམ་དམུལ་བཞིན་སྔུན་བསུས། གཡས་སྲུང་སྒོ་དཔོན་ཁྲོན་ནི་
གཤིས་རྒྱུད་བབ་ཆགས་ལ་ཁ་གསང་བའི་མི་ཞིག་ཡིན་པས་གཡོན་སྲུང་སྒོ་དཔོན་ཀྲུང་
དང་བཅས་པ་འདི་གར་གནས་བཅས་རྗེས་དེ་དག་དང་འགྲོགས་ཏེ་གྲོགས་པོ་རྙིང་པ་ཇི་
ལྟའི་མཛའ་གྲོགས་ཀྱི་འབྲེལ་བ་བཙུགས་ཡོད།
“རྫའོ་ཧྲུའེ་ཡིས་ང་ལ་ཡིན་གཅིག་ཡོང་དགོས་ཟེར་གྱི་འདུག ཡིན་ནའང་ངའི་
སེམས་ལ་ཡོང་ན་སུན་པོ་བཟོ་གི་རེད་སྙམ་བྱུང་།”
གཡས་སྲུང་སྒོ་དཔོན་ཁྲོན་གྱིས་མར་བསྡད་མ་ཐག་སྨིན་མ་སྦོམ་པོ་དེ་འགུལ་བཞིན་
ཁང་པའི་ནང་གི་མི་རྣམས་ལ་མིག་སྐོར་ཞིག་བརྒྱབ་རྗེས་དེ་སྐད་བཤད་ཅིང་། ཉི་མས་
བསྲེགས་ཏེ་ནག་པོར་གྱུར་པའི་འགྲམ་པའི་ཤ་གནད་དེ་དགོད་པ་འདྲ་ལ་མི་འདྲ་བའི་སྒོ་
ནས་འཐེན་འཐེན་བྱེད། ཁོས་དཔེ་ཆ་ལྟ་མཁན་ཡིན་ནའང་འདྲ། ཡང་ན་ཡི་གེ་སྦྱོང་མཁན་
ཡིན་ནའང་འདྲ། ཁང་པའི་ནང་གི་མི་ཚང་མར་འདྲི་སྨེད་བཏང་། མཛོད་གཉེཪ་སྐུ་གཞོན་
གྱིས་ཀྱང་གུས་ཞབས་ཀྱིས་མགོ་བོ་ལྡེམ་ཙམ་བྱས་ཏེ་ལན་བསློགས། མི་རྣམས་དགོད་བྲོ་
བ་ནི་སྲུང་དམག་ཁུའུ་པུའུ་མིང་ཡིན། ཁོས《ཞི་བདེའི་ཟིན་ཐོ》ལག་ཏུ་ཐོགས་པ་དང་།
མིག་ཤེལ་ཞིག་གྱོན་ཏེ་གཉིད་ཅོག་རྒྱུག་བཞིན་མཆིས། སྐབས་དེར་ཁོས་མིག་གདངས་ཏེ་
བལྟ་ཙམ་བྱས་རྗེས་བྲེལ་འཚུབ་ངང་མིག་ཤེལ་འདེད་ཙམ་འདེད་ཙམ་བྱས་པ་དང་། དེ་
ནས་སེམས་ཆུང་གིས་མགོ་བོ་བསྒུར། དེ་མིན་དགོད་བྲོ་བ་ནི་སྲུང་དམག་ཅེན་ཞི་ཡིན།
སྲུང་དམག་ཅེན་ཞིས་ཧ་ཅང་དགོད་བྲོ་བ་ཚོར་བ་འདྲ་སྟེ། ཁོས་ཟུར་དུ་ཡོད་པའི་ཡོལ་སྒྲོམ་
གྱི་ཕྱོགས་སུ་ཁ་གཏད་དེ་གདུང་བས་མནར་བའི་རྣམ་འགྱུར་གྱི་སྒོ་ནས་དགོད་ཁ་འགོག་
པར་བྱེད།
“གཡས་སྲུང་སྒོ་དཔོན་སྐུ་ཞབས་ཁྲོན་ཡང་རྒད་པོར་སུན་ནམ། ང་ཚོའི་འདི་གར་
གཏན་ནས་མི་ཕེབས་པ་ཅི་ཡིན།”
མཛོད་གཉེར་སྐུ་གཞོན་གྱིས་དེ་ལྟར་བཤད་ཅིང་། ཁོའི་བཤད་ཉམས་ནམ་རྒྱུན་དང་
མི་འདྲ་བར་ཁ་ཧ་ཅང་བདེ། སྐབས་དེར་ཟང་ཟིང་དུ་དཀྲུགས་པའི་ཁོའི་སེམས་ནང་གི་
དུང་སེམས་སླར་གསོ་བྱུང་སྟེ་དེའི་གོང་གི་འདོད་ཁེངས་དེ་སླར་ཁོ་པའི་སེམས་ཀྱི་ཞིང་
སར་སིམ།
“མི་ཉན། དེ་འདྲ་གསུངས་མི་ཉན། ང་ནི་ཁོ་ཚོའི་བསམ་འཆར་ལྡོག་མི་ཐུབ་པས་ད་
གཟོད་རང་ཚོད་མ་ཟིན་པར་གང་བྱུང་བཤད་པ་ཡིན།”
“གོ་ཐོས་ལ་ཁྱེད་ཀྱི་གཏམ་རྒྱུད་ཧ་ཅང་དགོད་བྲོ་པོ་ཡོད་ཚོད་འདུག་ཡཱ།”
གཡོན་སྲུང་སྒོ་དཔོན་ཀྲུང་གིས་ཀྱང་ཉེ་འགྲམ་ནས་སྐད་ཆའི་བར་དུ་འཚངས་ཏེ་དེ་
ལྟར་སྨྲས།
“དགོད་བྲོ་པོ་གཏམ་རྒྱུད་ག་རེ་རེད་དམ།”
“ཅང་ཧུའུ་གྲོང་ཁྱེར་ནང་དུ་ལད་མོ་བྱས་ནས་དགྲ་ཤ་ལེན་པའི་གཏམ་རྒྱུད་དེ་
རེད།”
གཡོན་སྲུང་སྒོ་དཔོན་ཐེང་གིས་གསལ་འདེབས་བྱས་པ་དང་། གཡས་སྲུང་སྒོ་དཔོན་
ཁྲོན་དང་མཛོད་གཉེར་སྐུ་གཞོན་གྱིས་འཛུམ་བཞིན་རེ་ཞིག་ཕན་ཚུན་བལྟས་ནས་བསྡད།
“ཨ་ལེ། ཁྱེད་རང་གིས་གཏམ་རྒྱུ་དེར་གསུང་གི་ཡོད་དམ། འཇིག་རྟེན་གྱི་འགྲོ་
ལུགས་ཟེར་བ་དེ་སྐབས་རེ་ཡ་མཚན་ཆེན་པོ་རེད། འབངས་མི་སེར་གྱིས་ཀྱང་བློ་དཀར་
གཞུང་དྲང་ཚོར་བ་མ་ཟད། དེར་ལད་མོ་བྱེད་ཀྱི་འདུག གོམས་སྲོལ་ངན་རུལ་གང་ཞིག་
ཡིན་རུང་མཐར་ཚང་མར་འགྱུར་ལྡོག་ཡོང་གི་རེད། ཉེ་ཆར་དར་སོ་བྱེད་པ་ནི་ཏག་ཏག་
མི་ཚོས་ལྟ་འདོད་མི་བྱེད་པའི་ཅིང་ལེའུ་ལི"ཟེར་བ་དང་། གར་མཁན་མ་ཟེར་བ་དེ་ཚོའི་
གྲས་རེད།”
མཇུག་གི་གླེང་མོལ་ལ་མཛོད་གཉེར་སྐུ་གཞོན་ཉན་རྩ་བ་ནས་མི་སྤྲོ་བས་ཁོ་པས་
ཆེད་མངགས་སྦུག་སུབ་དོག་ཅིང་ཁེངས་སྐྱུང་གི་སྐད་གདངས་ཐོག་ནས་ཐབས་མཁས་
ཀྱིས་སྐད་ཆའི་བརྗོད་གཞི་ཕྱོགས་གཞན་དུ་བསྒྱུར།
“ང་ཚོའི་བློ་དཀར་གཞུང་དྲང་ལ་བསྟོད་པར་ཐུགས་རྗེ་ཆེ། ཡིན་ནའང་གུས་པའི་ལྟ་
ཚུལ་ལྟར་ན་ང་ཚོས་སྔོན་ལ་ཚོར་དགོས་པ་ནི་ཞབས་འདྲེན་རེད།”
སྐད་ཆ་དེ་བཤད་རྗེས་ཁོས་མིག་ཡར་བཏེགས་ནས་དེ་གར་བསྡད་ཡོད་པའི་མི་རྣམས་
ལ་ལྟ་ཙམ་བྱས།
“འདི་འདྲ་བརྗོད་དགོས་དོན་གང་ཡིན་ཞེ་ན། ཁྲེ་སུད་ཀྱི་མངའ་ཁོངས་སུ་མི་འབོར་
ཧ་ཅང་མང་། ཡིན་ནའང་ཁྱེད་ཀྱིས་གཟིགས་པ་ལྟར་དེ་འཕྲོས་ཚང་མ་མིང་མེད་ཤ་སྟག་
རེད། ཡང་སྒོས་ཤན་འབྱེད་དཔོན་ཨའོ་ཡས་ཟེར་བའི་འགོ་པ་དེས་དེ་སྔ་ང་ཚོའི་གྱེན་ལོག་
གི་ཇུས་སྐུལ་ནང་ཞུགས་ཡོད། ཡིན་ནའང་ཁོས་བར་སྐབས་ནས་བློ་ཁ་བསྒྱུར་ཏེ་ང་ཚོའི་
མནའ་མཐུན་ནས་ཕྱིར་འཐེན་བྱས་སོང་། དེ་ངོ་མ་ཕངས་དགོས་པ་ཞིག་རེད། དེ་མིན་
ཅིན་ཐེང་ཡོན་སི་ལང་དང་། སྲུང་དམག་ཧོ་ཚུན་ཁྲོན། གཡས་སྲུང་སྒོ་དཔོན་ཞའོ་ཡས་
ཡོན་ཝུའུ་སོགས་མི་དེ་ཚོ་ཚང་མའི་གོ་གནས་གཡས་སྲུང་སྒོ་དཔོན་ཡོན་ཛུང་གི་སྟེང་དུ་
རེད། གཡོན་སྲུང་སྒོ་དཔོན་རྫོ་རྫོ་ཞའོ་སོགས་ཀྱི་གོ་ཐོབ་ཀྱང་གཡོན་སྲུང་སྒོ་དཔོན་ཇི་ཐན་
ཀྲུང་གི་སྟེང་དུ་རེད། འོན་ཀྱང་མི་དེ་ཚོ་ཚང་མ་དྲག་པོའི་གྱེན་ལངས་བྱེད་ཉེར་ཡོད་དུས་
བློ་ཁ་འགྱུར་སོང་། དེ་དག་གི་ནང་ད་དུང་གུས་པའི་གཉེན་ཚན་ཡང་ཡོད། ཁྱེད་རང་གིས་
གསུངས་དང་།དེས་ན་ང་ཚོས་སྔོན་ལ་ཚོར་དགོས་པ་དེ་ཞབས་འདྲེན་རེད་དམ་མ་རེད།”
དེ་གའི་མཁའ་རླུང་མཛོད་གཉེར་སྐུ་གཞོན་གྱི་སྐད་ཆ་དེ་དང་བསྟུན་ཏེ་དེ་མུར་ལྗིད་
ཏིག་ཏིག་ཏུ་གྱུར་ཅིང་། དེའི་གོང་གི་དྭངས་གསལ་དེ་གར་སོང་ཆ་མེད་དུ་ཐོར། དོན་སྙིང་
དེའི་སྟེང་ནས་བཤད་ན་ཁོས་ངོ་མ་རང་འདོད་ལྟར་སྐད་ཆའི་བརྗོད་གཞི་བསྒྱུར་ཡོད། འོན་
ཏེ་མཛོད་གཉེར་སྐུ་གཞོན་བརྗེ་སྒྱུར་དེར་སྣང་བ་སྐྱིད་པོ་བྱུང་ཡོད་མེད་ནི་གནད་དོན་
གཞན་ཞིག་རེད།
ཁོའི་སྐད་ཆ་དེ་དག་ཉན་རྗེས་གཡོན་སྲུང་སྒོ་དཔོན་རྫའོ་ཧྲུའེ་ཐེང་གིས་ཁུ་ཚུར་དམ་
པོར་བསྒོངས་ཏེ་པུས་མོར་ལན་གཉིས་གསུམ་ཞིག་བརྡར།
“ཁོ་ཚོ་ཚང་མ་བྱོལ་སོང་ཁྱུ་ཞིག་རེད། མིང་ངན་གང་སར་ཁྱབ་སྟེ་མི་བྱེད་པའི་ཐོབ་
ཐང་མེད།”
“དེ་ག་རང་རེད། སྲུང་དམག་ཀའོ་ཐན་ཆུན་གྱི་རིགས་བཤད་ན་དེ་བས་བྱོལ་སོང་
ལའང་མི་དོ།”
གཡོན་སྲུང་སྒོ་དཔོན་ཀྲུང་གིས་སྨིན་མ་གཟེངས་ནས་སྲུང་དམག་ཁུའུ་པུའུ་མིང་ལ་
བལྟས་ཤིང་། དེ་ནི་མོས་མཐུན་ཐོབ་རེ་བྱེད་པ་དང་འདྲ། སྲུང་དམག་མིང་ནི་ཕོ་རྒོད་ཅིག་
ཡིན་པས་ཁ་རོག་ཏུ་སྡོད་མི་སྲིད་པ་ལོས་ཡིན།
“ཕྱིར་ལོག་ཡོང་བའི་ཉིན་དེའི་ཞོགས་པར་ང་རང་ལ་ཁོ་ངོ་ཐུག་བྱུང་། ངས་ཁོ་ལ་
མཆིལ་མ་ཁམ་གང་འཕངས་པ་ཡིན། ཡིན་ནའང་ཁོང་ཁྲོ་འཇགས་མ་བྱུང་། ངོ་ཚ་མེད་
པའི་མི་དེའི་ངོ་འབག་གཙང་མར་བཤུས་རྗེས་ད་གཟོད་ངའི་སེམས་ནང་གི་ཁོང་ཁྲོ་
འཇགས་ཐུབ་པ་འདུག”
“ཀའོ་ཐན་ཟེར་བའི་ལྟས་ངན་དེར་བཤད་རིན་མེད། དོན་དམ་དུ་གཡོན་སྲུང་སྒོ་
དཔོན་ཞའོ་ཧྲན་ཐན་ཀྲོང་ཟེར་བའི་ལྟས་ཕྲུག་དེ་ཡང་ཁྱི་སྐྱག་རང་རེད།”
གར་མཁན་མ་ཅན་ལའེ་ཇུའུ་ཡིས་ཁེར་ལབ་དེ་ལྟར་བྱས། གཡས་སྲུང་སྒོ་དཔོན་
ཡོན་ཛུང་དང་ཞའོ་ཡས་སེ་ཧྲེ་ནེས་ཀྱང་དེའི་རྗེས་སུ་འབྲངས་ཏེ་མནའ་མཐུན་ལ་རྒྱབ་
གཏོད་བྱེད་མཁན་ལ་ཁ་རྡུང་བཏང་། ཐ་ན་ནམ་རྒྱུན་ཁ་སྦུག་དོག་པའི་སྲུང་དམག་ཅེན་
ཞིས་ཀྱང་མགོ་བོ་ཡང་ཡང་ལྡེམ། སྲུང་དམག་ཅེན་ཞི་ངག་མི་བདེ་བས་དེས་ན་སྐྲ་ལོ་
དུང་ལྟར་དཀར་བའི་མགོ་བོས་རོགས་ཟླའི་བསམ་འཆར་ལ་མོས་མཐུན་ཡོད་པའི་ཚུལ་
བསྟན་རྒྱུར་ཟད།
“བདག་པོའི་མངའ་འོག་གཅིག་ཏུ་གནས་ཀྱང་ལྷན་རྒྱས་ལྟ་བུའི་བློ་དཀར་གྱི་བློན་
པོ་ཡོད་ལ། དྲིན་ལན་ལོག་འཇལ་བྱེད་མཁན་གྱི་མི་ངན་དེ་འདྲ་ཡང་ཡོད་དགོས་དོན་
ཅི་ཡིན། ངོ་མ་བློ་ཡུལ་ལས་འདས་སོང་། བྱས་རྗེས་མེད་ཀྱང་ཕོགས་ཐོབ་ལེན་མཁན་གྱི་
ཞབས་འདྲེན་པ་དེ་རིགས་ལ་དཔའ་རྟུལ་དང་མི་སེར་གྱི་ཁ་རྡུང་ཕོག་ངེས་རེད། ན་ནིང་
ལག་རོགས་ཀང་ལིན་ཧེང་ཁོག་པ་གཤགས་ནས་རང་ཤི་བརྒྱབ་པ་རེད། གོ་ཐོས་ལ་དགའ་
ཉེ་སྤུན་མཆེད་ཚོས་ཁ་རུབ་བརྒྱབ་པས་འུ་ཐུག་པ་རེད་ཟེར། གནས་ཚུལ་དེ་འདྲར་ཐུག་
དུས་དགའ་ཉེ་སྤུན་མཆེད་ཚོ་ཡང་བྱ་ཐབས་ཟད་པ་རེད། གང་ལྟར་ཁོའི་ཆེད་དུ་མིང་ངན་
འཁུར་ག་ལ་ཐུབ། ཕྱི་མིས་དོན་དེར་དེ་བས་ནན་པོ་བྱེད་པ་སྨོས་མེད་རེད། དེང་དུས་ཀྱི་
ཅང་ཧུའུ་བའི་མིག་ནང་དུ་ཕན་ཚུན་ལད་ཟློས་བྱས་ཏེ་དགྲ་ཤ་ལེན་པ་དེ་བདེན་པའི་རྒྱབ་
ལངས་ཀྱི་བྱ་བ་ཞིག་རེད། མི་རྣམས་སྔ་ས་ནས་དྲང་བདེན་གྱི་ཁོང་ཁྲོ་མེ་ལྟར་འབར་ཡོད་
པས་ཞབས་འདྲེན་པ་དེ་ཚོའི་སྐེ་བཅད་དེ་ཤི་རོ་འབྲོག་སྟོང་དུ་དོར་ན་ཡང་མི་རུང་བ་ཅི་
ཡང་མེད།
གཡས་སྲུང་སྒོ་དཔོན་ཁྲོན་གྱིས་དཔའ་ཉམས་རབ་ཏུ་རྒྱས་པའི་སྒོ་ནས་དེ་སྐད་བརྗོད་
ཅིང་། རང་ཉིད་ནི་འབྲེལ་མེད་ཀྱི་མི་ཞིག་མིན་པ་དང་མཚུངས། ཁོའི་ངང་ཚུལ་དེས་མི་
མང་གི་ཆེད་དུ་དགྲ་ཤ་ལེན་རྒྱུ་ནི་ཧ་ལམ་བཤོལ་མི་རུང་བའི་རང་ཉིད་ཀྱི་ལསལས་འགན་
གལ་ཆེན་ཞིག་ཡིན་པ་མཚོན་པར་བྱེད། ཁོ་པའི་སྐལ་སློང་འོག་ཇི་ཐན་དང་། ཡོན། རྫའོ་
ཧྲུའེ། ཁུའུ་པུའུ་སོགས་མི་དེ་དག་ཚང་མ་ངར་ཤ་ལངས་པའི་ཚུལ་དུ་གནས། ཁོ་ཚོས་དྲང་
བདེན་གྱི་ཁོང་ཁྲོ་མེ་ལྟར་འབར་བའི་སྒོ་ནས་ལུགས་དཀྲུག་བློན་ངན་ལ་ཁ་རྡུང་དྲག་པོ་
གཏོང་ཡང་མཛོད་གཉེར་སྐུ་གཞོན་ཏཱ་ཧྲེ་གཅིག་པུ་ལག་ཟུང་པུས་མོའི་སྟེང་དུ་བཞག་སྟེ་
ཅི་བཤད་འདི་བསམ་མེད་པའི་ཚུལ་དུ་གནས། ཁོ་པའི་སྐད་ཆ་ཇེ་ཉུང་ནས་ཇེ་ཉུང་དུ་སོང་
ཞིང་། ཐམ་ཐོམ་ངང་མེ་ཕོར་ནང་གི་སོལ་མེར་ལྟ་བཞིན་མཆིས།
ཁོ་པས་དོན་དངོས་གསར་པ་ཞིག་ཤེས་རྟོགས་བྱུང་བ་སྟེ། དེ་ནི་རང་ཉིད་ཀྱིས་བསྐྱུར་
བའི་སྐད་ཆའི་བརྗོད་གཞི་དེ་སྔོན་ཆད་དྲིན་ལན་ལོག་འཇལ་བྱེད་མཁན་གྱི་གྲོགས་མཆེད་
འདུལ་བའི་གཡུལ་སར་གྱུར་ཡོད། རང་ཕྱོགས་ཀྱི་བློ་དཀར་གཞུང་དྲང་ལ་འཇིག་རྟེན་
མི་ཡི་བསྔགས་བརྗོད་ཐོབ་མོད། དེ་དང་ཆབས་ཅིག་སེམས་ནང་དུ་ལྡང་བའི་དཔྱིད་རླུང་
དེས་སླར་དྲོད་ཚད་ཇེ་དམར་གཏོང༌། ཁོ་པས་གཏམ་གྱི་བརྗོད་གཞི་བསྒྱུར་དོན་ནི་མནའ་
འབྲེལ་ལ་རྒྱབ་གཏོད་བྱས་པའི་མི་དེ་དག་ལ་ཕངས་སེམས་སྐྱེས་པས་ཡིན། དོན་དམ་དུ་ཁོ་
པས་གྲོགས་མཆེད་ལ་རྒྱབ་གཏོད་བྱས་པར་བློ་ཕངས་པ་དང་ཆབས་ཅིག་སེམས་ཁམས་མི་
སྐྱིད་པའི་ཚོར་སྣང་ཞིག་བྱུང་། ཁོས་བློ་མི་དཀར་བའི་དཔའ་རྟུལ་ལ་སྙིང་རྗེ་ཁོ་ན་བཅངས་
པ་ལས་འཁོན་འཛིན་གཏན་ནས་བཅངས་མེད། ཁོས་མི་སེམས་གཏད་ཕྱོགས་དང་འཇིག་
རྟེན་འཁོར་རྒྱུག་གི་བྲོ་བ་སྔ་མོ་ནས་མྱངས་ཟིན། དེར་བརྟེན་ཁོ་པས་བལྟས་ན་ལ་རྒྱ་འདོར་
མཁན་གྱི་མི་དེ་ཚོའི་བྱ་སྤྱོད་ནི་ཧ་ཅང་རྒྱུན་ལྡན་ཅན་ལས་མ་འདས། གལ་ཏེ་ད་དུང་
ཡང་ལྷག་བསམ་ཟོལ་མེད་ཅེས་པའི་ཚིག་དེ་བཀོལ་ཐུབ་ན་དེ་ནི་ཡིད་སྐྱོ་དགོས་པའི་ལྷག་
བསམ་ཟོལ་མེད་ཅིག་ཏུ་ངེས། དེར་བརྟེན་མཛོད་གཉེར་སྐུ་གཞོན་གྱིས་ད་གཟོད་མནའ་
མཐུན་ལ་རྒྱབ་གཏོད་བྱེད་མཁན་ལ་སྔ་ཕྱི་བར་གསུམ་དུ་གུ་ཡངས་ཀྱི་རྣམ་འགྱུར་བཟུང་
ཡོད། ཡིན་ནའང་དགྲ་ཤ་ལེན་པའི་བྱ་སྤྱོད་མངོན་འགྱུར་བྱུང་རྗེས་ཀྱི་ད་ལྟ་ཁོ་ཚོར་སྤྲོད་
ཐུབ་པ་ནི་སྙིང་རྗེའི་འཛུམ་ཆུང་ཁོ་ན་ལས་མེད། འཇིག་རྟེན་པའི་ཚོར་བ་ནི་ཁོ་ཚོ་བསད་
ནའང་སེམས་ནང་གི་ཁོང་ཁྲོ་སྔར་བཞིན་འཇགས་མི་ཐུབ། དེའི་རྒྱུ་མཚན་ཅི་ཡིན་ནམ།
ང་ཚོ་བློ་དཀར་གཞུང་དྲང་དུ་བཀུར་དགོས་ན་ཁོ་ཚོ་ཡིན་གཅིག་བྱོལ་སོང་དུ་བརྩི་དགོས་
དོན་ཅི་ཡིན་ནམ། དོན་དམ་དུ་ང་ཚོ་དང་ཁོ་ཚོའི་བར་དེ་འདྲའི་ཧེ་བག་མི་ཆེ་སྟེ། མཛོད་
གཉེར་སྐུ་གཞོན་གྱི་སེམས་ནང་དུ་ཅང་ཧུའུ་ཡི་འབངས་མིར་ཐེབས་པའི་ཤུགས་རྐྱེན་དེ་
རིགས་ལ་དགའ་འོས་རྒྱུ་ཅི་ཡང་མེད། གལ་ཏེ་དོན་སྙིང་ཅུང་ཟད་མི་འདྲ་བའི་སྟེང་ནས་
མནའ་འབྲེལ་ལ་རྒྱབ་གཏོད་བྱེད་མཁན་ལ་ཕོག་པའི་ཤུགས་རྐྱེན་ལ་བསམ་གཞིགས་བྱས་
ན་གཡས་སྲུང་སྒོ་དཔོན་ཁྲོན་གྱི་ལྟ་བ་དེས་གནམ་འོག་གི་མི་སྤྱིའི་ལྟ་ཚུལ་གྱི་ཚབ་མཚོན་
བྱས་པ་སྨོས་མེད་རེད། མཛོད་གཉེར་སྐུ་གཞོན་གྱིས་སྡུག་བསྔལ་གྱི་རྣམ་འགྱུར་དེ་སྟེས་
དབང་དུ་བཏོན་པ་ཞིག་གཏན་ནས་མིན། ཡིན་ནའང་མཛོད་གཉེར་སྐུ་གཞོན་གྱི་སེམས་མི་
སྐྱིད་པ་དེ་ལས་དབང་གི་མངོན་ཚུལ་ཞིག་ཀྱང་ཡིན་ཏེ། དེ་ནི་མཐའ་འབྲས་ཀྱི་ལས་དབང་
འཁུར་བ་ཞིག་ཡིན།
གཡས་སྲུང་སྒོ་དཔོན་ཁྲོན་གྱི་མིག་ནང་དུ་མཛོད་གཉེར་སྐུ་གཞོན་གྱིས་ཁ་མི་གྲག་
པ་དེ་ནི་ཆེས་དམིགས་བསལ་དུ་ཡོད་པའི་ཁེངས་སྐྱུང་ཞིག་ཏུ་སྣང་འོང་། དེར་བརྟེན་ད་
གཟོད་ཁོ་པའི་མི་གཤིས་ལ་དེ་བས་མི་རྣམས་ཀྱི་གུས་བཀུར་ཐོབ་ཡོད། མི་རྣམས་ཀྱི་གུས་
བཀུར་དེ་རིགས་མཚོན་པར་བྱེད་ཆེད་ཟོལ་མེད་བབ་ཆགས་ཀྱི་ཧྥེ་ཧུའོ(ས་མིང) ཡི་
དཔའ་རྟུལ་དེས་སླར་ཨུ་ཚུགས་ཀྱིས་གཏམ་གྱི་གླེང་གཞི་གློ་བུར་དུ་བསྒྱུར་ཏེ་མཛོད་གཉེར་
སྐུ་གཞོན་གྱི་བློ་དཀར་རྣམ་ཤེས་ལ་བསྔགས་འགོ་བརྩམས།
“ཉེ་སྔོན་མཁས་པ་ཞིག་གིས་གསུང་རྒྱུར། ཐང་ཡུལ (ཀྲུང་གོ) དུ་དཔའ་རྟུལ་ཞིག་
ཡོད་པ་དེས་སོལ་བ་མིད་དེ་ངག་ལྐུགས་པར་གྱུར་ཀྱང་མཐར་བདག་པོའི་ཆེད་དུ་དགྲ་ཡ་
བསད་སྐད་འདུག ཡིན་ནའང་དཔའ་རྟུལ་དེ་རང་ཅག་གི་མཛོད་གཉེཪ་སྐུ་གཞོན་དང་
བསྡུར་ན་ངོ་མ་བརྩི་རིན་ཅི་ཡང་མེད་ཡཱ། སྐུ་ངོ་མཛོད་གཉེར་སྐུ་གཞོན་གྱིས་དེ་སྔ་འུ་ཐུག་
པའི་སྒོ་ནས་སེམས་ཤུགས་ཉམས་པའི་དཀའ་སྡུག་མྱངས་ཡོད།”
གཡས་སྲུང་སྒོ་དཔོན་ཁྲོན་གྱིས་འགོ་གཏམ་དེ་འདྲ་ཞིག་སྨྲས་རྗེས་སླར་ཉབ་བེ་ཉོབ་
བེའི་སྒོ་ནས་ལོ་གཅིག་གི་གོང་དུ་མཛོད་གཉེར་སྐུ་གཞོན་གྱིས་རང་ཉིད་ངན་ལང་དུ་
བཏང་བའི་ངག་རྒྱུན་ཞིག་གླེང་འོང་། དེ་དུས་ཁོ་པ་ཀའོ་ཝེ་དང་ཨེ་ཏང་ཁུལ་དུ་འདབ་
ལོ་དམར་པོར་ལྟ་གིན་ཡོད་ཅིང་། སྨྱོ་རྫུ་བཏབ་པའི་ཚུགས་ཀ་དེར་བལྟས་ན་སྡུག་བསྔལ་
བརྗོད་ལས་འདས། ཏའོ་ཡོན་དང་ཆི་ཡོན་དུ་ཡིང་ཧྭ་མེ་ཏོག་ལ་ལྟ་བའི་ཆང་སྟོན་གྱི་ཐོག་ཏུ
ཁོ་པས་ཨུ་ཚུགས་ཀྱིས་རང་སྡུག་གཞན་བསླུའི་ཐབས་ཇུས་ཤིག་བཤམས་ཡོད། དེ་དུས་ཀྱི་
ཁོ་པར་སྡུག་བསྔལ་ཚད་མེད་བྱུང་ཡོད་ཤས་ཆེ་
“གོ་ཐོས་ལ་དེ་དུས་ཀྱི་ཅིན་ཏུའུ་རུ་དར་བའི་ཡུལ་གླུ ‘རྡོ་ཆེན་རིན་ཐང་མ་ཤེས།
རྫོག་ནས་འཚོང་གིན་བསྡད་འདུག’ ཟེར་བ་དེ་སྐུ་ངོའི་སྤྱོད་ལམ་དང་འབྲེལ་བ་ཡོད།
གལ་ཏེ་ཧ་ལས་དགོས་པའི་བཟོད་སེམས་མེད་ན་དེ་ལྟར་གནམ་འོག་གི་མི་ཚང་མར་
གསང་མི་ཐུབ་པ་གསལ་པོ་རེད། ད་གིན་གཡོན་སྲུང་སྒོ་དཔོན་སྐུ་ངོ་ཐན་ཡས་མིང་གིས་
གསུངས་པ་དེ་བདེན་པ་རེད། བབ་བརླིང་དང་དཔའ་ངར་ལ་བསྟོད་པའི་ཚིག་དེ་སྐུ་ངོ་
མཛོད་གཉེཪ་སྐུ་གཞོན་ལ་ཕུལ་ན་ངོ་གནོང་དགོས་པ་ཅི་ཡང་མེད།’
“དེ་འདྲ་ག་ནས་ཡོང་། དེ་ནི་ཧང་སངས་དགོས་པའི་བྱ་བ་གང་ཡང་མ་རེད།” མཛོད་
གཉེར་སྐུ་གཞོན་གྱིས་བྱེད་གཏད་དཀའ་བའི་སྒོ་ནས་དང་ལེན་བྱས།
གཡས་སྲུང་སྒོ་དཔོན་ཁྲོན་གྱིས་བསམས་ན་ཅུང་ཟད་མི་འདང་བ་ནི་མཛོད་གཉེར་སྐུ་
གཞོན་གྱི་ཉམས་འགྱུར་ཐད་ང་རྒྱལ་དེ་ཙམ་མེད་པ་དེ་རེད། དེ་དང་ཆབས་ཅིག་མཛོད་
གཉེར་སྐུ་གཞོན་དེ་ཁོ་པའི་སེམས་ནང་དུ་དེ་བས་བླ་ན་མེད་པར་གྱུར། ཁོས་སེམས་རྩ་
ཤིན་ཏུ་འཁོལ་བའི་སྒོ་ནས་རང་ཉིད་ཀྱི་གུས་སེམས་མངོན་པར་བྱེད་པ་དང་། ཐ་ན་ཞའོ་
ཡེ་སེ་ཧྲེ་ནེའི་ས་ནས་བྲལ་རྒྱུའི་རེ་བའང་བཏོན་ཡོད། ཁོ་པ་ཅིན་ཏུའུ་ཡི་ཡུན་རིང་གི་ཕྱི་
ལས་དགོངས་ཞུ་བྱས་ཏེ་མཛོད་གཉེར་སྐུ་གཞོན་ལ་ཞབས་ཕྱི་ཞུ་བར་ཡོང་མཁན་ཡིན་
ཞིང་། ཁོ་པའི་ཚུགས་ཀ་དེ་ནི་བྱིས་པ་ཞིག་དང་འདྲ། ཤོག་ཁ་གཅིག་གི་ནང་དུ་ཐམས་
ཅད་མཁྱེན་པར་གྲགས་ཤིང་མཚན་སྙན་མཐོ་བའི་ཧྲེ་ནེའི་སེམས་སུ་ཚུལ་དེར་དགོད་བྲོ་
བ་དང་འབྲེལ་གཅེས་སུ་འོས་པར་ཡང་ཚོར། ཁོས་གཟབ་ནན་གྱི་སྒོ་ནས་གཡས་སྲུང་སྒོ་
དཔོན་ཁྲོན་གྱི་སྐད་ཆའི་རྒྱུན་མཐུད་དེ་དགོད་བྲོ་བའི་དོན་གཞན་ཞིག་ཇི་མ་ཇི་བཞིན་
དུ་བཤད།
དེ་དུས་དགྲ་ཡའི་མྱུལ་མར་མགོ་སྐོར་གཏོང་ཆེད་མཛོད་གཉེར་སྐུ་གཞོན་གྱིས་ཆོས་
གོས་གྱོན་ཏེ་ཐོག་སྟེང་གི་མཚན་མོའི་ན་བུན་ཁྲོད་དུ་ཐོན་འོང་།
“ཁ་དམ་པའི་མཛོད་གཉེར་སྐུ་གཞོན་གྱིས་ཀྱང ‘གྲོང་གསེབ་ཀྱི་ཕོ་མོའི་བརྩེ་
དུང’ ཞེས་པའི་ཡུལ་གླུ་ཞིག་བརྩམས་མྱོང་ཡོད། ཡུལ་གླུ་དེར་ཡང་གདེང་འཇོག་ཆེན་
པོ་ཐོབ་པ་མ་ཟད། སྐབས་དེའི་འཕྱོན་ཁང་དང་འཕྱོན་མའི་ཁྲོད་དུ་དར་ཁྱབ་ཆེན་པོ་བྱུང་
འདུག དེ་དུས་མཛོད་གཉེར་སྐུ་གཞོན་གྱི་ཆ་བྱད་ནི་ཆོས་གོས་ནག་པོ་ཞིག་གྱོན་ཡོད། ཆི་
ཡོན་གྱི་ཡིང་ཧྭ་མེ་ཏོག་ཐར་ཐོར་དུ་ལྷུང་བའི་ནམ་དུས་སུ་ཁོང་རྒྱུན་དུ་ཨ་རག་གིས་བཟི་
ནས་ཁྱོམ་ཁྱོམ་ངང་ལྡུམ་རའི་ནང་དུ་འཁྱམ་གྱི་འདུག ‘གྲོང་གསེབ་ཀྱི་ཕོ་མོའི་བརྩེ་
དུང' ཞེས་པའི་ཡུལ་གླུ་དེ་དར་ཁྱབ་ཆེན་པོ་བྱུང་བ་དང་འབྲེལ་མཛོད་གཉེཪ་སྐུ་གཞོན་
གྱི་ཚུལ་མིན་སྤྱོད་པ་ཡང་སྐད་གྲགས་ཆོད་སོང་། གནས་ཚུལ་དེར་ཡ་མཚན་རྒྱུ་ཅི་ཡང་
མེད། གང་ལགས་ཤེ་ན། ཞི་ཝུའུ་སྐོར་གླེང་ནའང་འདྲ། ཧྥུ་ཆའོ་སྐོར་གླེང་ནའང་འདྲ། ཏའོ་
ཡོན་ནམ་ཀྲོང་མུའུ་ཏིང་གི་གར་མཁན་མ་གྲགས་ཅན་མ་ཚང་མས་ཁ་མང་ལྕེ་མང་ངང་
མཛོད་གཉེར་སྐུ་གཞོན་ལ་ལྟ་སྟངས་གསར་པ་ཞིག་བཟུང་འདུག”
མཛོད་གཉེར་སྐུ་གཞོན་གྱིས་ཧྲེ་ནེའི་གཏམ་དེར་ཉན་བཞིན་དེ་བས་སེམས་སྡུག་
ཆེན་པོ་སྐྱེས། ཁོས་དེ་ནི་ཧ་ལམ་དམའ་འབེབས་བྱེད་པར་ཚོར་བ་དང་ཆབས་ཅིག་སྐད་ཆ་
དེ་དག་གིས་ཁོ་པའི་སྔར་སོང་གི་ཚུལ་མིན་སྤྱོད་པ་རང་བཞིན་དུ་དྲན་པར་བྱས། ཁོ་པའི་
ངོས་ནས་བརྗོད་ན་ཕྱིར་དྲན་དེ་དག་ལ་རྣམ་པར་བཀྲ་བའི་ཚོན་མདོག་ཐུན་མིན་ཞིག་ལྡན་
ཞིང་། ཕྱིར་དྲན་དེ་དག་གི་ནང་ནས་ཁོ་པས་ཕྲ་ཞིང་རིང་བའི་ལཱ་སྒྲོན་གྱི་འོད་མདངས་
རིག་ལ། ཨ་གར་སྣུམ་གྱི་དྲི་ཞིམ་ཡང་སྣོམ་པ་དང་། ཅཱ་ཧོ་ཡི་དུས་སྟོན་གྱི་རྒྱུད་གསུམ་སྒྲ་
སྙན་གྱི་སྐད་སྒྲ་ཡང་ཐོས། ཁོས་གཅིག་བརྟེན་གཅིག་དྲན་གྱིས་ད་གིན་ཧྲེ་ནེས་གླེང་བའི་
གྲོང་གསེབ་ཀྱི་ཕོ་མོའི་བརྩེ་དུང་དྲན་པ་དང་། ད་དུང “མཆི་མའི་ཐིགས་པས་གོས་ཀྱི་ཕུ་
ཐུང་བརླན། ཁུར་མང་འདབ་མས་ཆུ་ཡི་ཟིལ་པ་བཏེགས” ཞེས་པའི་སྙན་ཚིག་ཅིག་ཀྱང་
དྲན། དེ་ལྟའི་བརྩེ་དུང་དང་སྙན་ཚིག་དེས་རྒྱལ་སྲས་ཀྱི་ཕོ་བྲང་ནས་བྲོས་བྱོལ་དུ་སོང་
བའི་ཞི་ཝུའུ་དང་ཧྥུ་ཆའོ་ལ་འགྲོགས་ཏེ་མཛེས་སྡུག་ལྡན་པའི་གཟུགས་བརྙན་ཞིག་ཡིད་
ལ་གསལ་ལྷང་ངེར་འཆར་འོང་། ཁོ་པས་དེ་སྔ་བློ་འགྱོད་ཅི་ཡང་མེད་པའི་སྒོ་ནས་ཕྱིར་
དྲན་ཁྲོད་ཀྱི་བག་མེད་རྒྱ་ཡན་ཡོད་ཚད་ཀྱི་ནང་དུ་འཚོ་བ་བསྐྱལ་ལ། བག་མེད་རྒྱ་ཡན་
གྱི་འཚོ་བའི་ནང་དུ་དགྲ་ཤ་ལེན་རྒྱུའི་དྲང་བདེན་གྱི་བྱ་སྤྱོད་དེ་ཡང་ཡོངས་སུ་བརྗེད་དེ་
དུས་ཐུང་གི་སྐྱིད་སྣང་ལོངས་སུ་སྤྱད་པར་གདོན་མི་ཟ། ཁོ་པ་ནི་དྲང་ཐལ་ཤོར་བའི་མི་ཞིག་
ཡིན་ཡང་རང་མགོ་རང་གིས་བསྐོར་ཏེ་དོན་དངོས་དེ་རྩིས་མེད་དུ་བཏང་ཡོད། དེ་ཡང་
མི་གཤིས་ཀྱི་བདེན་ཁ་གསལ་པོར་རྟོགས་པའི་ཁོའི་ངོས་ནས་བརྗོད་ན་དེ་ནི་ཀུན་སྤྱོད་
ལས་འགལ་ཞིང་རྨི་ལམ་དུའང་བསམས་མི་ཕོད་པའི་བྱ་བ་ཞིག་ལོས་ཡིན། དེར་བརྟེན་མི་
རྣམས་ཀྱིས་རང་ཉིད་ལ་བསྔགས་བརྗོད་བྱེད་པའམ་ཡང་ན་རང་ཉིད་ཀྱི་བག་མེད་རྒྱ་ཡན་
གྱི་བྱ་སྤྱོད་ཡོད་དོ་ཅོག་བློ་དཀར་མངོན་འགྱུར་བྱེད་པའི་བྱ་ཐབས་ཡིན་ཚུལ་དུ་སྨྲ་དུས་ཁོ་
པར་སེམས་སྡུག་ཅིག་དང་འགྱོད་སེམས་ཤིག་རང་ཤུགས་ཀྱིས་སྐྱེས་འོང་།
བསམ་བློའི་འཁྱེར་སོ་དེ་འདྲ་ཞིག་བཅངས་པའི་མཛོད་གཉེར་སྐུ་གཞོན་ལ་མཚོན་
ན་སྨྱོ་རྫུ་བཏབ་པའི་རང་མནར་གཞན་བསླུའི་ཐབས་ཇུས་དེ་རིགས་ལ་བསྟོད་པར་སེམས་
སྡུག་ཆེན་པོ་སྐྱེ་བ་སྨོས་མེད་ཡིན། ཁོ་པས་རང་ཉིད་ལ་རྡུང་རྡེག་ཐེངས་གཉིས་པ་ཕོག་
བཞིན་པ་ཚོར་ཞིང་། བློ་ངོ་ཁོ་ནར་གནས་པའི་དཔྱིད་རླུང་དེ་ཡང་མིག་མདུན་ནས་རྒྱུ་
བ་དང་། དེ་རྗེས་ནི་གྲང་ཤུར་ཤུར་གྱི་གྲིབ་གཟུགས་ཁྲོད་དུ་གོ་ནོར་ཡོད་ཚད་ལས་འཕྲོས་
པའི་ཞེ་ལོག་དང་། དེ་བཞིན་གོ་ནོར་ལ་སྔོན་དཔག་མི་ཐུབ་པའམ་རང་བློ་རྨོངས་རྟུལ་ལས་
མཆེད་པའི་ཞེ་ལོག་ཁོ་ན་ཡིན། ཁོ་པའི་སེམས་ལ་མུ་མཐུད་ནས་འདི་ལྟར་བྱས་ན་ཁོ་པའི་
ཤ་འཁོན་དང་། ཁོ་པའི་བློ་མཐུན། ད་དུང་ཁོ་པ་རང་ཉིད་བཅས་ཚང་མ་ཕལ་ཆེར་བསྔགས་
བརྗོད་ཛར་ཛོར་གྱི་ཁྲོད་ནས་མི་ཐོག་རྗེས་མར་བརྒྱུད་སྤྲོད་བྱེད་ཉེན་ཆེ་བར་སྙམ་པ་སྟེ།
ཁོ་པ་བློ་མི་བདེ་བའི་དོན་དངོས་འདི་འདྲ་ཞིག་ལ་ཁ་གཏད་ཡོད། ཁོ་པའི་ལག་ཟུང་སྔར་
བཞིན་མེ་ཕོར་སྟེང་དུ་བཀབ་ཡོད་མོད། མེ་ཕོར་ནང་གི་མེ་ཤུགས་ཇེ་ཆུང་ནས་ཇེ་ཆུང་དུ་
སོང་། ཁོས་གཡས་སྲུང་སྒོ་དཔོན་ཁྲོན་གྱི་མིག་རྒྱང་ལས་གཡོལ་ཏེ་སྣང་མེད་ངང་དབུགས་
རིང་ཞིག་འབྱིན།
དེ་ལྟར་དུས་ཡུན་སྐར་མ་ཁ་ཤས་འདས་རྗེས་མཛོད་གཉེར་སྐུ་གཞོན་ཏཱ་ཧྲེ་ཡིས་
གསང་སྤྱོད་ནང་དུ་འགྲོ་རྒྱུར་ཁ་གཡར་ཏེ་མདུན་ཁང་ནས་ཕྱིར་ཐོན། ཁོས་རང་ཉིད་
གཅིག་པུར་བར་ཁྱམས་ཀྱི་ཀ་བར་བསྙེས་ཏེ་དཔྱིད་འགོའི་མེ་ཏོག་གི་སྡོང་རྒན་དང་། ལྡུམ་
ར་རྙིང་པའི་ནང་གི་སྔོ་དྲེག རི་རྡོའི་བར་གྱི་མཛེས་སྡུག་ལྡན་པའི་མེ་ཏོག་བཅས་ལ་ལྟ་
གིན་བསྡད། ཉི་མདངས་རིམ་བཞིན་མོག་ཅིང་ནགས་གསེབ་ཀྱི་སྨྱུག་ལོའི་གྲིབ་མ་དེ་ནི་
སྲོད་ཀྱི་ཡོལ་བ་ཐོག་མར་འཐེན་ཡོང་བ་དང་འདྲ། སྒོ་ནང་དུ་མི་རྣམས་སྔར་བཞིན་སྤྲོ་
སྣང་ལྡན་པའི་ངང་གཏམ་གླེང་བྱེད་བཞིན་མཆིས། ཁོས་ཉན་བཞིན་ཉན་བཞིན་ཅི་ཡིན་
འདི་ཡིན་མེད་པའི་སྐྱོ་གདུང་ཞིག་གིས་རིམ་བཞིན་ཁོ་པའི་མཐའ་ནས་བསྐོར་འོང་། ཁོས་
དཔྱིད་འགོའི་མེ་ཏོག་གི་དྲི་ཞིམ་ཚོར་བ་དང་། དུས་མཚུངས་སུ་ཡིད་གཏིང་འཁྱགས་པའི་
ཁེར་རྐྱང་གི་ཚོར་སྣང་ཞིག་ཀྱང་བྱུང་། ཅི་ཡིན་འདི་ཡིན་མེད་པའི་ཁེར་རྐྱང་གི་ཚོར་སྣང་
དེ་གང་ཞིག་ནས་ཡོང་བ་ཡིན་ནམ། མཛོད་གཉེར་སྐུ་གཞོན་གྱིས་མགོ་ཡར་བཏེགས་ནས་
དགུང་སྔོན་གྱི་སྟེང་དུ་བཏབ་ཅིང་འཁྱགས་ལ་ཤོར་བའི་མེ་ཏོག་ལ་ལྟ་བ་ལྟར་འགུལ་ཙམ་
ཡང་མི་བྱེད་པར་ཡུན་རིང་འགྲེངས་ནས་བསྡད།
སྤྱི་ལོ1917ལོའི་ཟླ8པར།

ཉིན་མོའི་རྨི་ལམ།

ལུའུ་ཧྲེང་གི་བསམ་བློར་རང་ཉིད་མི་ཡུལ་ལས་འདས་པར་སེམས། མིག་མདུན་མུན་
པས་བཀང་ཞིང་བུ་ཚའི་ངུ་ཤུམ་གྱི་སྒྲ་ཡང་རིམ་བཞིན་རྒྱང་རིང་དུ་ལུས་པ་དང་རིམ་
བཞིན་ཡལ་བར་གྱུར། རྐང་པར་གཟུགས་མེད་ཀྱི་རྒྱ་རྡོ་ཞིག་བསྒྲོགས་པ་དང་འདྲ་བར་
ལུས་པོ་དེ་བས་ཀྱང་མར་དིམ་པའི་ཚོར་སྣང་བྱུང་། གློ་བུར་དུ་དངངས་སྐྲག་དཔག་མེད་
སྐྱེས་ཏེ་མིག་ཟུང་གདངས་འོང་།
ཏའོ་ཅའོ་ཆོས་ལུགས་ཀྱི་རབ་བྱུང་བ་ལུའེ་ཨུང་སྔར་བཞིན་སྔས་འགྲམ་དུ་བསྡད་ཡོད་
པ་དང་། གནས་པོས་བཙོས་པའི་ཁྲེ་སེར་ཟ་མ་ད་དུང་ཡང་འཚོས་མེད། ལུའུ་ཧྲེང་གིས་མིག་
འཕུར་ཙམ་འཕུར་ཙམ་བྱས་པ་དང་། ཧབ་ཆི་ཆེན་པོ་ཞིག་བརྒྱབ་སྟེ་དཀར་ཡོལ་སྔོ་ཁྲའི་
སྔས་འབོལ་ལས་བྲལ། ཉི་འོད་འདབ་མ་སར་ལྷུངས་པའི་ཤིང་སྡོང་གི་ཡལ་ག་ཧྲེང་པོའི་སྟེང་
དུ་འཕྲོས་ཤིང་། ཧན་ཏན་གྱི་སྟོན་ཁའི་ས་སྲོད་དུ་གང་ལྟར་ཡང་གྲང་སྣང་ཅུང་ཟད་མཆིས།
“མནལ་སད་དམ།” ལུའེ་ཨུང་གིས་སྨ་རར་སོ་འདེབས་བཞིན་གད་མོ་བསྲན་ནས་
དེ་སྐད་དྲིས།
“ཨིན།”
“རྨི་ལམ་བཟང་པོ་འདྲ་རྨིས་ཨེ་བྱུང་།”
“རྨི་ལམ་ཞིག་རྨིས་བྱུང་།”
“རྨི་ལམ་ནང་ཅི་ཞིག་མཐོང་བྱུང་།”
“མང་པོ་མཐོང་བྱུང་། རྨི་ལམ་ཧ་ཅང་རིང་། ཐོག་མར་ཆིན་ཧོ་ཡི་བུ་མོ་ཚུའེ་བཟའ་
མོར་བླངས་པ་རྨིས་བྱུང་། དེ་ནི་ཧ་ལམ་བྱད་བཞིན་ཤིན་ཏུ་མཛེས་པའི་སྲས་མོ་ཞིག་ཡིན་
འདུག ལོ་གཉིས་པར་ཅིན་ཧྲེའི་ཡིག་རྒྱུགས་འཕྲོད་དེ་ཨུའེ་ནན་གྱི་ཝེ་རིམ་དཔོན་བྱས་པ་
ཡིན། དེ་རྗེས་རིམ་པ་བཞིན་ལྟ་ཞིབ་ཁྲིམས་དཔོན་དང་། འགྲོ་འདུག་མངག་གཞུག་དཔོན།
འཇའ་ས་ཟིན་འགོད་དཔོན་བཅས་ནས་བཀའ་སྒྲོག་ཁང་དང་བཀའ་སྲིད་ཞིབ་བཤེར་ཁང་
གི་བློན་ཆེན་བར་གོ་གནས་རིམ་འཕར་བྱུང་། ཡིན་ནའང་སྙན་ཕྲ་ཕོག་སྟེ་གསོད་ཉེན་ལ་
ཐུག་བྱུང་། མཐར་སྲོག་འགོ་ཐར་ཙམ་བྱུང་སྟེ་ཧོན་ཀྲོའུ་ལ་རྒྱང་འབུད་བཏང་བྱུང་། དེ་གར་
འགྲོ་འདུག་དཀའ་བའི་ངང་ནས་ལོ་ལྔ་དྲུག་བསྡད་པ་ཡིན། དེ་ནས་ཅང་མ་འགོར་བར་མ་
ཉེས་ཁ་གཡོགས་དཀར་འདོན་བྱུང་སྟེ་སླར་རྒྱལ་སར་བསྐོངས་ནས་བཀའ་དཔོན་དུ་གནས་
འཕར་བ་དང་། གཡན་རྒྱལ་ཁབ་ཀྱི་གུང་རིམ་པའི་ཆོ་ལོ་བསྩལ་བྱུང་། ཡིན་ནའང་དེ་དུས་
ལོ་ན་རྒས་པ་དང་། བུ་ཚས་ཚོམས་ཆེན་ཁེངས་སོང་།”
“རྗེས་སུ་གང་འདྲ་བྱུང་ངམ།”
“འཆི་དགོས་བྱུང་། ཧ་ལམ་ལོ་ན་བརྒྱད་ཅུ་ལྷག་ཙམ་ལོན་ཡོད་པ་འདྲ།”
ལུའེ་ཨུང་གིས་བློ་ཡིད་ཚིམས་པའི་སྒོ་ནས་ཨོག་ཚོམ་ལ་བྱིལ་བྱིལ་བྱས།
“བུ་ཁྱོད་ཀྱིས་གཟི་བརྗིད་དང་ཞེ་ཁྲེལ་གྱི་གནས་ལུགས་དང་། དཀའ་གནས་དང་
མི་སྙན་གྲགས་ཀྱི་ལས་དབང་ཚང་མའི་བྲོ་བ་མྱངས་ཟིན་པ་བཤད་ཆོག ཧ་ཅང་བཟང་།
ཚེ་ནི་བུ་ཁྱོད་ལ་རྨིས་པའི་རྨི་ལམ་དང་ཁྱད་པར་ཅི་ཡང་མེད། དེར་བརྟེན་བུ་ཁྱོད་ཀྱིས་མི་
ཚེར་འཛིན་པའི་བདག་འཛིན་དང་སྤྲོ་སེམས་དེ་ཅུང་ཆུང་དུ་གཏོང་མི་འོས་སམ། ཐོབ་ཤོར་
གྱི་གནས་ལུགས་དང་། འཆི་གསོན་གྱི་གནས་ཚུལ་རྟོགས་ན་མི་ཚེར་སྙིང་པོ་ཅི་ཡང་མེད།
རེད་དམ་མ་རེད།"
ལུའེ་ཨུང་གི་གཏམ་ལ་ཉན་བཞིན་ལུའུ་ཧྲེང་གི་གདོང་སྟེང་དུ་མི་བཟོད་པའི་རྣམ་
འགྱུར་ཞིག་ཐོན་འོང་། ལུའེ་ཨུང་གིས་མངགས་བཅོལ་བྱེད་བཞིན་པའི་སྐབས་ན་ལུའུ་
ཧྲེང་གིས་ལོ་གཞོན་གྱི་ངོ་གདོང་དེ་ཡར་བཏེགས་ནས་མིག་མདངས་ཁྲ་ཧྲིག་ཧྲིག་དང་སྐད་
གདངས་གསལ་ལྷང་ལྷང་ངང་ལན་འདེབས་རྒྱུར།
“དེ་ནི་རྨི་ལམ་ཡིན་རྐྱེན་ད་དུང་དེ་བས་ཡག་པོ་འཚོ་དགོས། རྨི་ལམ་དེ་སད་སྲིད་པ་
དང་། རྨི་ལམ་འདི་ཡང་མཐར་སད་པའི་དུས་ཤིག་ཡོད། འཇིག་རྟེན་དུ་གསོན་ནས་འདས་
དོན་ལ་ཕྱིར་དྲན་བྱེད་དུས་མི་ཚེ་འདི་དོན་གོ་ཆོད་པར་བྱས་ཡོད་ཅེས་ངོ་གནོང་མི་དགོས་
པའི་སྐད་ཆ་བརྗོད་རྒྱུ་ཡོད་པ་ཞིག་འཚོ་དགོས། སྐུ་ཞབས་ཀྱི་དགོངས་ཚུལ་ལྟར་ན་དེ་འདྲ་
ཨེ་རེད།”
ལུའེ་ཨུང་གི་ངོ་གདོང་ནས་བྱ་ཐབས་བྲལ་བའི་རྣམ་འགྱུར་ཞིག་མངོན་བཞིན་ཡིན་
མིན་སྨྲ་མི་ཐུབ་པར་ལུས།
1917ལོའི་ཟླ10པར།

རིག་རྩོམ་རོ་གསུམ།

གཅིག
ཐན་པའོ་སྲིད་ལོ་གཉིས་པའི(1831ལོ) ཟླ་བ་དགུ་པའི་ཉིན་ཞིག་གི་སྔ་དྲོར་ཧྲིན་ཐན་
ཐུང་ཕེང་ཏིན་གྱི་སུང་ཐང་ཁྲུས་ཁང་དུ་འཆར་ཅན་བཞིན་ཞོགས་པ་སྔ་མོ་ནས་ཁྲུས་ལ་ཡོང་
བའི་མགྲོན་པོས་ཟང་ཟིང་བྱེད། ཧྲེ་ཐིང་སན་མཱ”ཡིས་ལོ་འགའི་སྔོན་དུ་དཔེ་སྐྲུན་བྱས་པའི་
དགོད་བྲོའི་དཔེ་དེབ་ནང་དུ “འཇིག་རྟེན་གྱི་ཁྲུས་ཁང་དེ་ནི་ངོ་མ་ལྷ་དང་། རྒྱལ་བསྟན།
སྟོང་ཉིད། མི་རྟག་པ་བཅས་ཀྱི་རྫབ་ཚལ་ཞིག་ཡིན” ཞེས་བཀོད་ཡོད། ད་ཆ་ཁྲུས་ཁང་དེའི་
ནང་གི་གནས་ཚུལ་དངོས་ནི་དེ་དུས་དང་ཁྱད་པར་ཅི་ཡང་མེད། ཁྲུས་ཁང་ནང་དུ་རླངས་པ་
ཚ་འུར་འུར་དུ་འཕྱུར་ཞིང་། སྒེའུ་ཁུང་བརྒྱུད་ནས་འཕྲོས་པའི་ཉི་འོད་རབ་རིབ་ལས་ཆུ་རལ་
ཉིལ་ཉིལ་དང་དམར་ཧྲེང་ཧྲེང་གི་ལུས་ཕུང་མང་པོ་གུ་དོག་པའི་ཆུ་བཤལ་གཏོང་གནས་སུ་
འདུས་ཏེ་ཕར་འཆམ་ཚུར་འཆམ་བྱེད་པ་མཐོང་ཐུབ་པ་སྟེ། བུད་མེད་ཀྱི་སྐྲ་དབྱིབས" བསླས་
པ་ཞིག་གིས་ཁྲུས་རྫིང་ནང་དུ་སྦངས་ཏེ “ཕལ་གླུ” ལེན། པན་ཏོའུ་སྐྲ་ལྕོག་བསླས་པ་ཞིག་ལྭ་
བ་གྱོན་གནས་སུ་ལངས་ཏེ་ལག་རས་བཙིར་བཞིན་གནས། དཔྲལ་སྟེང་དུ་ཁམ་དཀར་ཆེན་
མོའི་སྐྲ་ལྕོག་བསླས་པ་ཞིག་གིས་ལུས་རིས་སྔོན་པོ་བརྐོས་པའི་ཁོ་པའི་སྒལ་པར་མི་གཞན་
ཞིག་འཕུར་དུ་འཇུག་བཞིན་མཆིས། པིང་ཝུའེ་ཡི་སྐྲ་ལྕོག་བསླས་པའི་ལྟས་ངན་ཞིག་ད་གིན་
ནས་ངོ་གདོང་ཤུགས་ཀྱིས་འཁྲུ། སྤྱི་ཐེར་ཅན་ཞིག་ཝ་ཁའི་མདུན་དུ་བསྡད་དེ་ལུས་པོར་ཆུ་
བཤལ་ཡང་ཡང་གཏོང་། དེ་མིན་བྱིས་པའི་སྐྲ་ལོ་བསླས་པའི་བུ་ཆུང་ཞིག་རིག་པ་གཅིག་
སྒྲིམ་ངང་སྨྱུག་ཟོམ་ཆུང་ངུ་དང་དཀར་ཡོལ་གྱི་གསེར་ཉར་རྩེད་མོ་རྩེ་བཞིན་མཆིས། ངོ་མ་
འཁྲུག་ཆ་ཤིན་ཏུ་ཆེ། ཐོག་མར་ཆུ་གློད་པའི་ཤག་སྒྲ་དང་ཤིང་ཟོམ་ཐུག་པའི་སྒྲ་ཡིན་ལ། དེ་
ནས་ནི་ཁ་བརྡ་གློད་པ་དང་གླུ་ཆུང་ལེན་པའི་སྒྲ་ཡིན་པ་དང་། མཇུག་ཏུ་ནི་རྩིས་ཁང་གི་
ཕྱོགས་ནས་ཡང་ཡང་ཁྱབ་འོང་བའི་དྲིལ་ཆེན་གྱི་སྒྲ་རེད། གང་ལྟར་ཁྲུས་ཁང་གི་འཛུལ་སྒོ་
སྟེ། མི་ཚོས “སེ་འབྲུ་ཁ” རུ་འབོད་པའི་གནས་དེའི་ཕྱི་ནང་ཀུན་ཏུ་སྐད་ཅོར་གྱིས་ཁེངས་
ཤིང་གཡུལ་འགྱེད་པ་དང་ཡོངས་སུ་མཚུངས། དེ་ཡང་ཚོང་པ་ཉི་ཚེ་བ་དང་སྤྲང་པོའི་རིགས་
ཀྱིས་དུས་ངེས་མེད་དུ་ཡོལ་བ་ཕྱེ་ནས་འཛུལ་ཡོང་བ་སྨྲ་མི་དགོས་ཁར་ལུས་པོ་འཁྲུ་མཁན་
གྱི་མགྲོན་པོས་ཡར་འཛུལ་མར་ཐོན་ཡང་ཡང་བྱེད་པ་ནི་དེ་བས་ཀྱང་སྨྲ་མི་དགོས།
དེ་ལྟའི་སྐད་ཅོར་འུར་དིར་དིར་གྱི་ཁྲོད་ན་ལོ་ན་དྲུག་ཅུ་འགལ་བའི་རྒད་པོ་ཞིག་རང་
གཤིས་འཇམ་པོས་ཟུར་ཞིག་ཏུ་བསྡད་དེ་ཁུ་སིམ་སིམ་ངང་ལུས་སྟེང་གི་དྲེག་པ་འཕུར་
བཞིན་མཆིས། དེའི་འགྲམ་པ་གཡས་གཡོན་གྱི་སྐྲ་ལོ་སེར་པོར་གྱུར་ཏེ་མདོག་ཉེས་པ་དང་།
མིག་ལའང་ཕལ་ཆེར་སྐྱོན་ཅུང་ཟད་ཡོད་པ་འདྲ། མ་གཞིར་ལུས་ཤ་རིད་ནའང་ལུས་པོ་
མཁྲེགས་ཤིང་ཧ་ཅང་ཐང་བར་སྣང་། དེའི་རྐང་ལག་སྟེང་གི་སྐྱི་པགས་ལྷུག་པོར་གྱུར་ཟིན་
མོད། རྒས་སྣང་མེད་པའི་ངར་ཤུགས་ཤིག་མངོན་འོང་། ངོ་གདོང་ཡང་དེ་ལྟར་ཏེ། ཞེང་ཆེ་
བའི་ཟ་འགྲམ་དང་། ཅུང་ཆེ་དྲགས་པའི་ཁ་ཡི་མཐའ་འཁོར་ལས་ལུས་ཤུགས་རྒྱས་ལ་ངར་
སེམས་ཆེ་ཞིང་། ཧ་ལམ་སྔར་སོང་གི་སྟོབས་ཤུགས་ཉམས་མེད་དུ་གནས་པར་སྣང་།
རྒད་པོ་ལུས་སྟོད་ཞིབ་པར་བཀྲུས་ཟིན་ནའང་ཁྲུས་ཁང་དུ་བཅོལ་བའི་རང་བཞག་ཆུ་
ཟོམ་ནང་དུ་གཙང་བཤལ་གཏོང་མི་དགོས་པར་ལུས་སྨད་བཀྲུ་འགོ་བརྩམས། འཕུར་རས་
ནག་པོ་དེས་ལན་ཅི་ཙམ་འཕུར་ཡང་ཁོ་པའི་སྐམ་ལ་གཉེར་མས་ཁེངས་པའི་པགས་པའི་
སྟེང་ནས་དྲེག་པ་ཅི་ཡང་མི་ཐོན། དེས་ཕལ་ཆེར་ཚེ་མཇུག་དྲན་པར་བྱས་པས་རྒད་པོས་
རྐང་པ་ཡ་གཅིག་ལས་མ་བཀྲུས་ཤིང་། གློ་བུར་ཡི་ཐང་ཆད་པ་ལྟར་འཁྲུད་རས་འཁྱེར་བའི་
ལག་པ་དེ་འགུལ་མཚམས་བཞག་སྟེ་ཟོམ་ནང་གི་རྙོག་ཆུའི་ངོས་སུ་འཕྲོས་པའི་སྒེའུ་ཁུང་
ཕྱི་རོལ་གྱི་བར་སྣང་ལ་ལྟ་བ་སྟེ། ཆེས་དམར་བའི་ཨ་མྲ་རྣམས་ཡལ་གའི་སྟེང་ན་ཐར་ཐོར་
དུ་བཀལ་ཡོད་པ་དང་། དེའི་འོག་ཕྱོགས་ནས་རྫ་ཕག་ལས་གྲུབ་པའི་ཁང་པའི་ཐོག་ཟུར་
ཞིག་མངོན་འོང་།
སྐབས་དེར་རྒད་པོའི་སེམས་ལ “འཆི” བའི་གྲིབ་སོ་ཞིག་ཕོག འོན་ཀྱང་དེ་ནི་
ཁོ་པའི་སྲོག་ལེན་མཁན་དང་། མི་རྣམས་ཀྱིས་འཛེམ་བྱ་བྱེད་པའི་འཆི་བ་དེ་འདྲ་ཡང་
མ་ཡིན། དེ་ཡང་ཆུ་ཟོམ་དེའི་ནང་གི་བར་སྣང་ལྟར་ཆེས་ལྷིང་འཇགས་ཡིན་ཞིང་། ཉོན་
མོངས་ལས་གྲོལ་བ་དང་། བློ་བདེའི་ངང་མྱ་ངན་ལས་འདས་པའི་འཆར་སྣང་ཙམ་དུ་ངེས།
གལ་ཏེ་འཇིག་རྟེན་གྱི་ངལ་བ་ཡོད་ཚད་ལས་ཐར་ཐུབ་སྟེ་ཉལ་ནས་ནམ་ཡང་ལངས་མི་
དགོས་པ་སྟེ། ཧ་གོ་དོན་རྟོགས་མེད་པའི་བྱིས་པ་ཞིག་ལྟར་རྨི་ལམ་ཡང་མ་རྨིས་པར་ཉལ་
རྒྱུ་བྱུང་ན་སྐྱིད་པོ་ཅི་འདྲ་མ་ཡིན། རང་ཉིད་ལ་བསམས་ན་འཚོ་བའི་ཆེད་དུ་མི་ཁོམ་མི་
ལྕོགས་པའི་སྒོ་ནས་འབད་པ་མ་ཟད། ལོ་ངོ་བཅུ་ཕྲག་ཁ་ཤས་ཀྱི་རིང་ལ་རྩོམ་འབྲིར་དཀའ་
བ་བར་མེད་སྤྱད་པས་ལུས་སེམས་ངལ་དུབ་ཀྱིས་རབ་ཏུ་མནར་འོང་
རྒད་པོ་རང་དབང་མེད་པར་རེ་ཐག་ཆད། མིག་ཡར་བཏེགས་པ་ན་ཉེ་འཁོར་གྱི་
དགོད་གཏམ་སྔར་བཞིན་འཁྲུག དེ་དང་ཆབས་ཅིག་ཁྲུས་ལ་ཡོང་བའི་མགྲོན་པོ་ཚང་མས
དམར་ཧྲེང་ཧྲེང་དུ་ཆུ་རླངས་ཀྱི་ནང་ན་ཕར་འགུལ་ཚུར་འགུལ་བྱེད་པས་མིག་འཁྲུལ་ཀླད་
འཁྲུག་ཏུ་གྱུར། ཕ་གིའི་སེ་འབྲུ་ཁ་ནས་ཁྱབ་པའི་ཕལ་གླུའི་སྒྲ་དབྱངས་ཀྱི་ནང་ན་སྐབས་
འདིར་གླུ་ཆུང་གཞན་ཡང་བསྲེས་ཡོད། ཉེ་དུས་ཁོ་པའི་སེམས་ནང་དུ་ལྷུངས་པའི་ཐེ་ཚོམ་
སྟེ། དཔེར་ན། སྒྱུ་རྩལ་གྱི་ལས་དོན་ཡུན་གནས་ལྟ་བུའི་གནད་དོན་དེ་རིགས་གནས་འདིར་
གྲིབ་མ་ཙམ་ཡང་མི་མངོན་པ་ལོས་ཡིན།
“ཨ་ཨ། སྐུ་ཞབས། སྐུ་ཉིད་འདི་རུ་མཇལ་ཡོང་བསམས་མ་བྱུང་། སྐུ་ཞབས་ཆུད་ཐིང་
ཞོགས་པ་སྔ་པོ་ནས་སྐུ་གཟུགས་འཁྲུ་བར་ཕེབས་ཡོང་བསམས་པ་ནི་གུས་པའི་རྨི་ལམ་དུ་
ཡང་རྨི་མི་ཐུབ།”
རྒད་པོ་སྣང་མེད་དུ་གནས་དུས་མི་གཞན་གྱིས་ཁ་བརྡ་བྱས་པས་ད་གཟོད་རིག་པ་
གསལ་ཏེ་ལྟ་ཙམ་བྱས་པ་ན་ཉེ་འགྲམ་དུ་ངོ་གདོང་དམར་མདངས་བཀྲ་ཞིང་གཟུགས་
དཔངས་འབྲིང་ཙམ་ཡིན་པ་དང་། ཁམ་དཀར་ཕྲ་མོའི་སྐྲ་ལྕོག་བསླས་ཤིང་མདུན་དུ་རང་
བཞག་ཆུ་ཟོམ་བསྒྲིགས་པ། ཕྲག་པར་ལག་རས་རློན་པ་ཞིག་བཀལ་ཞིང་ངོ་གདོང་འཛུམ་
གྱིས་ཁེངས་པའི་མི་ཞིག་མཆིས། ངང་ཚུལ་ལ་བལྟས་ན་ཁྲུས་རྫིང་ནང་ནས་ཐོན་མ་ཐག་
ཡིན་ཞིང་། འཁྲུད་ཆུ་དྭངས་མས་གཙང་བཤལ་གཏོང་རྩིས་ཡོད་པར་སྣང་།
“ཁྱེད་རང་སྔར་བཞིན་སྤྲོ་བས་ཁེངས་འདུག ཧ་ཅང་ཡག་པོ་རེད་ཡཱ།”
མཱ་ཆིན་ལུང་ཙེ་སོའོ་ཅིས་འཛུམ་ཆུང་ཞིག་སྟོན་བཞིན་ཟུར་ཟ་ཅུང་ཟད་འདྲེས་པའི་
སྒོ་ནས་ལན་དེ་སྐད་བཏབ།
གཉིས།
“ག་ནས་ཡིན། ཡག་པོ་ནི་ཅུང་ཙམ་ཡང་གླེང་ཐབས་བྲལ་སོང་། གལ་ཏེ་ཡག་སོང་
ཟེར་ན་སྐུ་ཞབས་ཀྱི《དཔའ་རྒོད་ཆོན་བརྒྱད་ཀྱི་རྣམ་ཐར》"དེ་ད་གཟོད་ཇི་ཙམ་བྲིས་པ་
དེ་ཙམ་གྱིས་ཡིད་དབང་འཕྲོག་པ་དང་། དེ་ཙམ་གྱིས་ངོ་མཚར་ལྡན་པ། དཔེ་མི་སྲིད་པའི་
ཡག་པོ་བྲིས་འདུག"
ཁམ་དཀར་ཕྲ་མོའི་སྐྲ་ལྕོག་ཅན་གྱིས་དེ་ལྟར་རྗོད་བཞིན་ཕྲག་སྟེང་གི་ལག་རས་ཟོམ་
ནང་དུ་བཞག་སྟེ་སྐད་གསང་མཐོན་པོས་བརྒྱ་བཤད་སྟོང་བཤད་བྱས།
“གྲུ་ལྕིབས”དེས་བུད་མེད་ལོང་བར་བརྫུས་ནས་ཞའོ་ཝུན་ཝུའུ་གསོད་རྩིས་བྱས།
ཞའོ་ཝུན་ཝུའུ་ཡིས་བཟུང་སྟེ་ཉེས་རྡུང་དྲག་པོ་ཕོག སྟབས་ལེགས་ནས་ཀྲོང་ཅེ་སྐྱོབ་ཐུབ་
པ་བྱུང་། དེར་བསམས་ན་བཀོད་སྒྲིག་དེ་དངོས་གནས་ངོ་མཚར་ཤིན་ཏུ་ཆེ། དེས་ན་ཀྲོང་
ཅེ་དང་ཞའོ་ཝུན་ཝུའུ་ལ་གཞི་ནས་བསྐྱར་འཛོམས་ཀྱི་གོ་སྐབས་ཐོབ་པར་གྱུར། ཅིན་ཅང་
ཝུའུ་ཕིང་ཇི་ཟེར་བའི་ཤེས་དམན་བདག་མ་གཞིར་ཅ་དངོས་ཙག་ཙིག་ཚོང་ཁང་ཆུང་ངུ་
ཞིག་གི་ཚོང་བདག་ཡིན་མོད། སྒྲུང་གཏམ་ལ་རྒྱུས་མངའ་ཆེ་བ་རང་ཉིད་ལ་ཡིད་ཆེས་ཡོད།
སྐུ་ཞབས་ཀྱི《དཔའ་རྒོད་ཆོན་བརྒྱད་ཀྱི་རྣམ་ཐར》 ལ་ཐ་ན་གུས་པས་ཀྱང་སྐྱོན་འཚོལ་མི་
ཐུབ།ངོ་མ་ཡིད་སྨོན་ཆེན་པོ་སྐྱེས་བྱུང་།"
མཱ་ཆིན་གྱིས་ཁ་ཅི་ཡང་མ་གྲག་པར་སླར་རྐང་པ་འཁྲུད་ཀྱིན་བསྡད། དེ་ཡང་ཁོ་པའི་
སྒྲུང་གཏམ་ལ་བལྟ་རྒྱུར་དགའ་བའི་ཀློག་པ་པོར་ནམ་ཡང་དགའ་སྣང་ལོས་ཡོད། ཡིན་
ནའང་དགའ་སྣང་ཡོད་རྐྱེན་མི་དེར་འཛིན་པའི་ལྟ་སྟངས་ལ་འགྱུར་བ་གཏོང་མི་སྲིད། ཁོ་
ལྟ་བུའི་སྤྱང་གྲུང་ལྡན་པའི་མི་དེ་རིགས་ཀྱིས་དེ་ལྟར་ཤོད་པ་ནི་མ་གཞི་ནས་ལུགས་མཐུན་
གྱི་བྱ་བ་ཞིག་ཡིན། ལྡོག་ནས་བཤད་ན་མི་ཆེ་གེ་མོར་ལྟ་སྟངས་ངན་ནའང་ཁོ་པས་མི་དེར་
འཛིན་པའི་དགའ་སྣང་ལ་ཤུགས་རྐྱེན་ཐེབས་མི་སྲིད། དེ་ནི་ངོ་མ་ཡ་མཚན་པ་ཞིག་རེད།
དེར་བརྟེན་གནས་ལ་ལར་ཁོ་པས་མི་གཅིག་མཚུངས་ཤིག་ལ་མཐོང་ཆུང་བྱེད་ལ་དགའ་
སྣང་ཡང་བཅངས་ཤིང་། ཅིན་ཅང་ཝུའུ་ཕིང་ཇི་ལྟ་བུ་ནི་ཀློག་པ་པོ་དེ་རིགས་ཀྱི་གྲས་
སུ་གཏོགས།
“ཕུལ་བྱུང་གི་བརྩམས་ཆོས་དེ་འདྲ་ཞིག་རྩོམ་པར་སྤྱད་པའི་དཀའ་བ་ཡང་རྣམ་
ཀུན་དང་ཡེ་ནས་མི་འདྲ་བ་ཡིན་ཤས་ཆེ། དེང་སྐབས་སྐུ་ཞབས་ནི་འཇར་པན་གྱི་ལོའུ་
ཀོན་ཀྲུང་རེད་ལགས། ཨ་ཙི། སྐད་ཆ་དེ་ཐལ་དྲགས་སོང་། ཕོག་ཐུག་མེད་པ་ཞུ། ཕོག་ཐུག་
མེད་པ་ཞུ།”
ཕིན་ཇིས་སྐད་མགོ་མཐོན་པོས་གད་མོ་བགད། ཕལ་ཆེར་ཁོ་པའི་སྐད་སྒྲས་སྐྲག་
པ་འདྲ་སྟེ། ཉེ་འགྲམ་དུ་སྐྱེས་པ་གཟུགས་ཐུང་ཞིག་ལུས་པོ་འཁྲུ་བཞིན་ཡོད་ཅིང་། ལུས་
ལྤགས་ནག་ཐིང་ཐིང་། ཁམ་དཀར་གྱི་སྐྲ་ལྕོག་ཆུང་ངུ་ཞིག་བསླས་པ། མིག་ཟུང་གཟི་ལོག་
ཡིན་པ་དེས་ཁ་ཕྱིར་བསྐོར་ནས་མཱ་ཆིན་དང་ཕིན་ཇིར་བལྟས་ཏེ་ངོ་གདོང་ཡ་མཚན་ཞིག་
བསྟན་པ་དང་། ས་སྟེང་དུ་ཁ་ལུད་ཁམ་གང་འཕངས།
“ཁྱེད་རང་ད་དུང་ཡང་ཚིག་ཐུང་སྙན་ངག་འབྲི་རྒྱུར་མཉེས་པོ་ཡོད་དམ།” མཱ་
ཆིན་གྱིས་ཐབས་མཁས་ངང་སྐད་ཆའི་བརྗོད་གཞི་གཞན་ཞིག་བརྗེས། དེ་ནི་གཟི་ལོག་
གི་རྣམ་འགྱུར་ལ་ཡིད་གཟབ་བྱས་པ་ཞིག་མིན་ཞིང་། ཉམས་ཟིན་པའི་ཁོའི་མིག་ཤེད་
ཀྱིས་གསལ་པོ་ཞིག་རིག་ག་ལ་ཐུབ། དེ་ནི་ཁོ་པ་བཀྲ་མི་ཤིས་པའི་ནང་གི་བཀྲ་ཤིས་པའི་
དོན་ཞིག་ཡིན།
“སྐུ་ཞབས་ཀྱིས་བཀའ་འདྲི་གནང་བར་དངངས་སྐྲག་ཆེན་པོ་སྐྱེས་བྱུང་། གུས་པ་
མ་གཞི་ལམ་དེར་དགའ་པོ་ཡོད་མོད། སྨྱུ་གུས་ཁ་ལ་ཉན་གྱི་མི་འདུག མ་གཞིར་གདོང་
ལྤགས་མཐུག་པོས་གང་སར་སྔོ་ལོ་འཕྱར་བཞིན་དེ་རིང་སྙན་ངག་གི་འདུ་ཚོགས་ཤིག་ལ་
ཞུགས་པ་དང་། སང་ཉིན་སྙན་ངག་གི་ཚོགས་པ་ཞིག་ལ་བསྐྱོད་ཀྱང་རྒྱུ་མཚན་ཅི་སྟེ། ཡར་
རྒྱས་རྩ་བ་ནས་འགྲོ་ཡི་མི་འདུག སྐུ་ཞབས་ཅི་འདྲ་ཡིན། གླུ་ཚིག་དང་ཚིག་ཐུང་སྙན་ངག་
ལ་སོགས་པར་ཡང་མཉེས་པོ་ཨེ་ཡོད།”
“མེད། ཕྱོགས་དེར་མཁས་པོ་དེ་ཙམ་མེད། འོན་ཀྱང་དེ་སྔོན་འབྲི་མྱོང་ཡོད།”
“ཁྱེད་ཀྱིས་མཛེས་མཚོན་གྱི་སྐད་ཆ་གསུང་གི་འདུག”
“ག་ལ་ཡིན། ཕལ་ཆེར་གཤིས་རྒྱུད་དང་མི་མཐུན་པ་འདྲ། ད་ལྟ་ཡང་འཇུག་སྒོ་
བརྒལ་ཐུབ་མ་བྱུང་།”
མཱ་ཆིན་གྱིས “གཤིས་རྒྱུད་དང་མི་མཐུན" ཟེར་དུས་སྐད་ངག་དམིགས་བསལ་གྱིས་
ལྕི་རུ་བཏང་། ཁོ་པས་རང་ཉིད་ཀྱིས་གླུ་ཚིག་དང་ཚིག་ཐུང་སྙན་ངག་རྩོམ་མི་ཐུབ་པའི་ངོས་
འཛིན་ཡེ་ནས་མི་བྱེད། ཁོ་པས་སྒྱུ་རྩལ་དེ་རིགས་ལ་རྒྱུན་དུ་མཐོང་ཆུང་བྱེད་པ་མ་གཏོགས་
བྱ་བ་དེ་དག་གི་ཐད་ལའང་ཡོན་ཏན་གྱིས་མི་འདང་བ་མེད་པ་རང་ཉིད་ཀྱིས་ཁས་ལེན་
ལོས་བྱེད། གང་ལགས་ཤེ་ན། གླུ་ཚིག་ཡིན་ནའང་འདྲ། ཚིག་ཐུང་སྙན་ངག་ཡིན་ནའང་
འདྲ། ངོ་མ་བཀོད་རྒྱ་ཆུང་དྲགས་པས་ཁོ་པའི་བསམ་བཀོད་ཡོད་ཚད་ཤོང་མི་ཐུབ། གླུ་ཚིག་
གཅིག་དང་ཚིག་ཐུང་སྙན་ངག་གཅིག་གི་ནང་དུ་ཡུལ་ལྗོངས་བཀོད་འབྲི་བྱེད་ཐབས་དང་
དུང་སེམས་མཚོན་ཐབས་ལ་ངོ་མཚར་ཅི་འདྲ་ལྡན་ནའང་གང་དེས་མཚོན་པའི་ནང་དོན་
དེ་རྒྱ་མཚོ་གང་འདོད་དུ་བཞུར་བ་ལྟ་བུའི་བརྩམས་ཆོས་གཞན་དང་བསྡུར་ཚེ་མང་ནའང་
ཡིག་ཕྲེང་ཁ་ཤས་ཙམ་ཡིན་ཞིང་། མཱ་ཆིན་གྱི་མིག་ནང་དུ་དེ་ནི་སྒྱུ་རྩལ་ཕལ་པ་ཞིག་ཡིན།
གསུམ།
མཱ་ཆིན་གྱིས་བཤད་ཉམས་ལྕི་རུ་བཏང་ནས “གཤིས་རྒྱུད་དང་མི་མཐུན””ཟེར་བ་
དེའི་ནང་ན་མཐོང་ཆུང་དེ་ཚུད་ཡོད། སྟབས་མ་ལེགས་པ་ཞིག་ལ་ཅིན་ཅང་ཝུའུ་ཕིང་ཇི་
ཟེར་བ་དེས་དེའི་ནང་གི་ཤུགས་བསྟན་གོ་དོན་ཡེ་ནས་རྟོགས་མེད།
“ཨོ། མ་བསམས་ས་ནས་དེ་འདྲ་ཡིན་པ་རེད། ད་དུང་གུས་པའི་སེམས་ལ་སྐུ་ཞབས་ལྟ་
བུའི་རྩོམ་པ་པོ་ཆེན་པོ་ཚོས་གང་ཞིག་བྲིས་ནའང་ཚང་མ་ཅི་བསམ་དེ་འགྲུབ་ཡོང་ཐུབ་ཀྱི་
རེད་བསམ་གྱི་ཡོད། ཧའེ། ཁ་དཔེར་ཡོན་ཏན་ཀུན་འཛོམས་ག་ན་ཡོད་ཟེར་བ་མིན་ནམ།”
ཕིང་ཇིས་བཙིར་ནས་སྐམ་པོར་གྱུར་པའི་ལག་རས་ཀྱིས་ཨེ་རེར་ཨེ་རེར་ཞེས་སྐྱི་
ལྤགས་ཀྱང་དམར་པོར་འགྱུར་བ་ཞིག་འཕུར་བཞིན་ཅུང་ཟད་འཛེམ་སྣང་གི་སྒོ་ནས་དེ་
ལྟར་བཤད། མཱ་ཆིན་གྱི་ཚིག་སྦྱོར་དེ་མ་གཞི་ཁེངས་སྐྱུང་ཡིན་མོད། ཕིང་ཇིས་ཡིག་ངོས་
ལྟར་གོ་བ་བླངས་པས་རང་བརྩིའི་བསམ་པ་ཤུགས་ཆེ་བའི་མཱ་ཆིན་གྱིས་ཉན་རྗེས་ཤིན་ཏུ་
ནས་མི་དགའ་བར་གྱུར་པ་དང་། ཕིང་ཇིའི་མཛེས་མཚོན་གྱི་བཤད་ཉམས་དེས་ཁོ་པ་དེ་
བས་མི་སྐྱིད་པར་གྱུར། དེས་ན་ལག་ཕྱིས་དང་ལུས་དྲེག་འཕུར་རས་ས་སྟེང་དུ་དོར་ཏེ་ཙོག
གེར་བསྡད་པ་དང་། ངོ་ནག་བསྟན་ཏེ་ཁེངས་རློམ་གཞན་བརྙས་ཀྱིས་བཤད་རྒྱུར།
“ཡང་བསྐྱར་བཤད་ན་དེང་སང་གི་གླུ་ཚིག་སྙན་ངག་པའམ་ཡང་ན་ཚིག་ཐུང་སྙན་
ངག་མཁས་པ་ཚོའི་འཇོན་ནུས་དེ་ཙམ་ཞིག་ནི་ང་རང་ལའང་ལྡན་པའི་གདེང་ཚོད་ཡོད།”
སྐད་ཆ་ཁ་ནས་ཐོན་མ་ཐག་དེ་མུར་ངོ་གནོང་ཞིང་། སེམས་སུ་རང་ཉིད་ཀྱི་རང་
བརྩིའི་བསམ་པ་དེ་དངོས་གནས་བྱིས་པ་ཆུང་ངུ་ཞིག་དང་འདྲ་བ་ཚོར། ད་གིན་ཕིང་ཇིས
དཔའ་རྒོད་ཆོན་བརྒྱད་ཀྱི་རྣམ་ཐར》ལ་བསྟོད་བསྔགས་ཆེན་པོ་བཏང་ཡང་རང་ཉིད་
ལ་དེ་འདྲའི་དགའ་སྣང་སྐྱེས་མེད། སྐབས་འདིར་མི་གཞན་གྱི་མདུན་དུ་གླུ་ཚིག་དང་
ཚིག་ཐུང་སྙན་ངག་འབྲི་མི་ཤེས་པ་བསྟན་པར་སླར་མི་འདོད་པར་གྱུར་པ་དེ་ནི་ཕན་ཚུན་
འགལ་ཟླར་ལངས་པ་གསལ་པོ་མིན་ནམ། མཱ་ཆིན་གློ་བུར་དུ་གོ་རྟོགས་སད་པས་བྲེལ་རྟབ་
ཀྱིས་ཆུ་ཟོམ་བཏེགས་ཐོག་ཕྲག་པ་ནས་འགོ་བརྩམས་ཏེ་ཆུ་འཕོས། དེ་ནི་སེམས་ནང་གི་ངོ་
གནོང་ལ་ཆུ་བཤལ་གཏོང་བ་དང་འདྲ།
“རེད་ལགས། དེ་འདྲ་མིན་ན་བགྲེས་སོང་ཁྱེད་ཀྱིས་ཀྱང་ཕུལ་བྱུང་གི་བརྩམས་ཆོས་
དེ་འདྲ་ཞིག་འབྲི་ཐུབ་ཀྱི་མ་རེད། དེ་འདྲ་ཡིན་ན་གུས་པས་སྐུ་ཞབས་ཀྱིས་གླུ་ཚིག་དང་
ཚིག་ཐུང་སྙན་ངག་འབྲི་ཐུབ་ཀྱིན་ཡོད་པ་མཐོང་ཐུབ་པ་ནི་ངོ་མ་མིག་རྩ་རྣོན་པོ་ཞིག་རེད་
ཡཱ། ཨ་ཙི།ཡང་རང་བསྟོད་རང་སྒྲོག་བྱས་སོང་།”
ཕིང་ཇིས་སླར་མགྲིན་སྒོ་ཡངས་པོར་ཕྱེ་སྟེ་གད་མོ་ཤུགས་ཆེན་བགད། ད་གིན་གྱི་མིག་
གཟི་ལོག་ཅན་དེ་ད་ལྟ་ཉེ་འགྲམ་དུ་བསྡད་མེད་པ་དང་། དོར་བའི་ཁ་ལུད་དེ་ཡང་མཱ་ཆིན་གྱི་
འཁྲུད་ཆུས་ཁྱེར་ཟིན།འོན་ཀྱང་མཱ་ཆིན་ནི་ད་གིན་ལས་དངགས་སྐྲག་ཆེ་བར་གྱུར།
“ཨ་ཁ། སྐད་ཆ་བཤད་རྒྱུ་ཁོ་ནར་མགོ་འཁོར་སོང་། ང་རང་ཡང་ཁྲུས་རྫིང་ནང་དུ་
སྦོང་བར་འགྲོ་རན་འདུག"
མཱ་ཆིན་བཤད་མི་ཤེས་པར་འུ་ཐུག་གི་གནས་སུ་ལྷུངས། ཁོས་གཅིག་ནས་ཁ་ཡ་བྱེད་
བཞིན་དལ་ལྷོད་ལྷོད་ཀྱིས་ཡར་ལངས་པ་དང་། གཉིས་ནས་སླར་རང་ཉིད་ལ་ཁོང་ཁྲོ་ཟོས་
ཏེ་སེམས་བཟང་ཅན་གྱི་ཀློག་པ་པོ་འདི་དང་མྱུར་དུ་བྲལ་ན་ལེགས་སྙམ། མཱ་ཆིན་འགྱིང་
ཉམས་ཤིན་ཏུ་ཆེ་བ་མཐོང་སྐབས་ཀློག་པ་པོ་ཞིག་གི་ཆ་ནས་ཕིང་ཇིའི་སེམས་སུ་ངོ་སོ་
བསྣན་པ་ལྟ་བུར་ཚོར། དེས་ན་མཱ་ཆིན་གྱི་ལུས་རྒྱབ་ནས “འོ་ན། སྐུ་ཞབས་ཀྱིས་རྗེས་མ་
གླུ་ཚིག་གམ་ཡང་ན་ཚིག་ཐུང་སྙན་ངག་ཅིག་འབྲི་རོགས། ཡོང་ངམ། སྐུ་ཉིད་ཀྱིས་ཁས་
བླངས་སམ།ངེས་པར་དུ་མ་བརྗེད་པ་གནང་རོགས།གུས་པ་འདི་ནས་ཞལ་གྱེས་ཞུ་ཡི་ཡིན།
སྐུ་ཉིད་མཛད་བྲེལ་ཆེན་པོ་རེད། ཡིན་ནའང་ཁྱིམ་ཆུང་བརྒྱུད་ནས་ཕེབས་སྐབས་ནང་དུ་
བཞུགས་པར་བྱོན་རོགས། གུས་པ་ཡང་གཟིམ་ཁང་དུ་ཐུགས་སུན་ཞུ་བར་བཅར་འདོད་
ཡོད" ཅེས་བཤད།
སྐད་ཆ་བཤད་ཟིན་རྗེས་སླར་ལག་རས་འཁྲུ་བཞིན་མིག་ཟུང་མཱ་ཆིན་གྱི་རྒྱབ་
གཟུགས་སེ་འབྲུ་ཁའི་ཕྱོགས་སུ་འགྲོ་བར་བལྟས་ཏེ་སྐུ་ཞབས་ཆུད་ཐིང་འཕྲད་པའི་དོན་དེ་
ཁྱིམ་དུ་ལོག་རྗེས་བཟའ་མོར་ཇི་ལྟར་བཤད་ན་ལེགས་མིན་ལ་བསམ་བློ་བཏང་།
བཞི།
སེ་འབྲུ་ཁའི་ནང་དུ་མུན་ནག་པ་ནི་ས་སྲོད་དང་འདྲ། ཚ་འུར་འུར་དུ་འཕྱུར་བའི་ཆུ་
རླངས་སྨུག་པ་ལས་ཀྱང་སྟུག མཱ་ཆིན་མིག་གསལ་པོ་མེད་པས་འཁྱར་འཁྱོར་ངང་འཁྲུད་
མགྲོན་དག་ཕར་འབུད་ཚུར་འབུད་བྱས་མཐར་ཁྲུས་ཁང་གི་ཟུར་ཞིག་རྙེད་དེ་ད་གཟོད་
གཉེར་མས་ཁེངས་པའི་ལུས་པོ་སྦངས་ཐུབ་ཙམ་བྱུང་།
ཆུ་ཅུང་ཟད་ཚ། ཁོ་པར་ཆུ་ཚ་པོས་སེན་མོ་ཡང་འཚོས་པའི་ཚོར་སྣང་བྱུང་བས་རང་
དབང་མེད་པར་དབུགས་རིང་ཞིག་གློད་དེ་དལ་ལྷོད་ལྷོད་ངང་ཕྱོགས་བཞིར་ལྟ་ཞིབ་བྱས།
མུན་པའི་དཀྱིལ་ནས་ཧ་ལམ་མགོ་བོ་བདུན་བརྒྱད་ཅིག་མངོན་ཞིང་། གཏམ་གླེང་མཁན་
ཡོད་ལ། གླུ་ཆུང་ལེན་མཁན་ཡང་ཡོད། ཆུ་ཚ་པོས་མིའི་ལུས་སྟེང་གི་ཞག་དྲེག་བཞུས་ཏེ་
ཉིལ་ཉིལ་དུ་རྒྱུ། ཆུ་ངོས་སུ་སེ་འབྲུ་ཁ་ནས་འཕྲོས་པའི་རབ་རིབ་ཀྱི་ལྡོག་འོད་དེ་ལང་ལིང་
དུ་འགུལ་བ་དང་། མི་རྣམས་སྐྱུག་མེར་ལངས་པའི “ཁྲུས་ཁང་གི་དྲི་མ” དེ་ཐད་ཀར་སྣ་
ཁུག་ནང་དུ་འུར་ཡོང་།
མཱ་ཆིན་གྱི་བསམ་བཀོད་ལ་རྒྱུན་དུ་འཆར་ཡན་གྱི་ཉམས་འགྱུར་ཅུང་ཟད་ལྡན། དེ་
ཡང་ཁྲུས་ཁང་གི་ཚ་རླངས་ཁྲོད་ནས་སྣང་མེད་ནང་མིག་མདུན་དུ་ཐོན་པའི་སྣང་ཚུལ་
དེ་ནི་ཁོ་པས་འབྲི་རྩིས་བྱེད་པའི་སྒྲུང་གཏམ་ནང་གི་སྣང་ཚུལ་ཞིག་སྟེ། ལྗིད་ཏིག་ཏིག་གི་
ཁེབས་ནག་གཡོགས་པའི་གྲུ་གཟིངས་ཤིག་ཡོད་པ་ལ་གྲུ་གཟིངས་ཕྱི་རོལ་གྱི་མཚོ་ངོས་སུ་
ཉི་མ་ནུབ་ཁར་ཐུག་སྟེ་རླུང་བུ་ལྡང་བཞིན་མཆིས། རྦ་རླབས་ཀྱིས་གྲུ་གཤོག་ལ་རྡེག་པའི་
སྒྲ་དེ་ནི་ལྕི་ལ་ཉོག་པ་ཧ་ལམ་སྣུམ་ཉོག་སྐྱོམ་པ་དང་འདྲ། དུས་མཚུངས་སུ་ཁེབས་ནག་
གྲུ་གཟིངས་ཀྱིས་ཀྱང་ཆག་སྒྲ་སྒྲོག་ཅིང་། ཕལ་ཆེར་ཕ་ཝང་གིས་གཤོག་ཟུང་རྡེབ་པ་དང་
མཚུངས། སྐད་སྒྲ་དེས་གྲུ་པ་ཞིག་སྡོད་བཟོད་མི་བདེ་བ་བཟོས་པས་ཁ་རོག་ཏུ་གྲུ་གཤོག་
ནས་མགོ་ཕྱིར་བསྲིངས་ཏེ་ལྟ་ཞིབ་བྱེད་པར་སོང་། མཚོ་ངོས་སུ་སྨུག་པ་རབ་ཏུ་འཐིབས་
ཤིང་། ཆེས་དམར་བའི་སྒོར་ཕྱེད་ཟླ་བ་དེ་ཁོ་ན་ནག་མོག་མོག་ཏུ་མཁའ་དབྱིངས་སུ་བཀལ་
ཡོད། དེས་ན་
ཏག་ཏག་མཚམས་དེར་སླེབས་དུས་བསམ་རྒྱུན་ཐོལ་གྱིས་ཆད་སོང་། དེ་ནི་ཁོ་པས་
གློ་བུར་དུ་སེ་འབྲུ་ཁའི་ཕྱོགས་ནས་མི་ཞིག་གིས་ཁོ་པའི་སྒྲུང་གཏམ་ལ་བཟང་ངན་གླེང་
བ་ཐོས་པས་ཡིན། སྐད་གདངས་ཡིན་ནའང་འདྲ། བརྗོད་ཉམས་ཡིན་ནའང་འདྲ། ཁོ་པས་
ཆེད་དུ་ཐོས་པར་བྱས་པ་གསལ་ཐག་ཆོད་རེད། མ་གཞིར་མཱ་ཆིན་ཁྲུས་རྫིང་གི་ནང་ནས་
ཐོན་འདོད་བྱུང་མོད། འདོད་ཚུལ་དེ་དོར་ཏེ་འགུལ་ཙམ་ཡང་མ་བྱས་པར་མི་དེས་སྐྱོན་
འདྲེན་པར་ཉན་གྱིན་བསྡད།
“ག་རེའི་སྐུ་ཞབས་ཆུད་ཐིང་། ག་རེའི་རྩོམ་འབྲི་ཁང་གི་བདག་པོ། འུད་ཤོབ་ཁོ་ན་
རེད། མཱ་ཆིན་གྱིས་བྲིས་པའི་རྩོམ་རུལ་དེ་ཚོ་ཚང་མ་མི་གཞན་གྱི་ཟས་ལྷག་ཚ་པོ་བཟོས་
པ་ཤ་སྟག་རེད། གསལ་པོར་བཤད་ན་ཁོའི《དཔའ་རྒོད་ཆོན་བརྒྱད་ཀྱི་རྣམ་ཐར》ཞེས་པའི་
དཔེ་དེབ་དེ་ད་ཡོད་ཀྱི《ཆུ་ངོགས་གཏམ་རྒྱུད》 བཤུས་པ་མ་རེད་དམ། ཡང་བསྐྱར་བཤད་
ན། ཧའེ། གལ་ཏེ་སྐྱོན་མ་བཙལ་ན་སྒྲུང་གཏམ་ལ་ལར་དངོས་གནས་དོན་སྙིང་ཅུང་ཟད་
འདུག གང་ལྟར་རྨང་གཞི་འདིང་མཁན་ཀྲུང་གོའི་སྒྲུང་གཏམ་ཡོད་པ་མིན་ནམ། དེར་
བརྟེན་ཁོའི་དཔེ་དེབ་དེ་ཐེངས་གཅིག་རང་ལྟ་མཁན་བྱུང་ནའང་དཔེ་མི་སྲིད་པ་རེད། ཡིན་
ནའང་ད་ཐེངས་ནི་ཅིན་ཀྲོན' གྱི་བརྩམས་ཆོས་ཐད་ཀར་བཤུས་འདུག ང་དངོས་གནས་
ཧང་སངས་ཏེ་ཁོང་ཁྲོ་ཡང་ཟ་མི་ཐུབ་པར་གྱུར་བྱུང་།”
མཱ་ཆིན་རྒས་མིག་རབ་རིབ་ཏུ་གྱུར་ཡོད་པས་མིག་ཟུང་ཟིམ་ཟིམ་གྱིས་ཁ་ནས་གང་
ཐོན་ཤོད་པའི་མི་དེར་བལྟས་ཀྱང་ཚ་རླངས་ཀྱིས་བཀག་རྐྱེན་གསལ་པོ་མི་རིག་ཅིང་། ཕལ་
ཆེར་ད་གིན་འགྲམ་དུ་ཡོད་པའི་ཁམ་དཀར་གྱི་སྐྲ་ལྕོག་ཆུང་ངུ་ཞིག་བསླས་པའི་མིག་གཟི་
ལོག་ཅན་དེ་ཡིན་པར་སྣང་། གལ་ཏེ་དངོས་གནས་ཁོ་ཡིན་ན་ད་གིན་ཕིང་ཇིས《དཔའ་
རྒོད་ཆོན་བརྒྱད་ཀྱི་རྣམ་ཐར》ལ་བསྟོད་པ་དེས་ཁོ་པར་ཁོང་ཁྲོ་ཆེན་པོ་བསླངས་པས་ད་
གཟོད་ཤེས་བཞིན་དུ་ཁྲོ་ཚིག་འགའ་སྨྲས་པ་ཡིན་སྲིད།
“གཙོ་བོ་ནི་མཱ་ཆིན་གྱིས་བྲིས་པའི་རྩོམ་རུལ་དེ་ཚོ་སྨྱུ་གུའི་རོལ་རྩེད་ཁོ་ནར་བརྟེན་
པ་ལས་ཁོག་ནང་དུ་ཡོན་ཏན་ཏིལ་ཙམ་ཡང་མི་འདུག ཡོད་པའི་དབང་དུ་བཏང་ནའང་
སྒེར་བཙུགས་སློབ་གྲྭའི་དགེ་རྒན་ཀླད་རྙིང་ཤེས་དམན་དེ་ཚོ་ལྟར《གཞུང་བཞི》དང
《བསྟན་བཅོས་ལྔ》བརྗོད་ཐུབ་པ་ཙམ་རེད། གང་ཡིན་ཟེར་ན། ཁོས་དེང་སྐབས་ཀྱི་འཇིག་
རྟེན་བྱ་བ་ཅི་ཡང་ཤེས་ཀྱི་མི་འདུག དེའི་དཔང་རྟགས་ནི་ཁོ་པས་ལོ་མང་སྔོན་གྱི་དོན་
དག་ཕུད་དེ་མིན་འབྲི་མྱོང་གཏན་ནས་མེད། གལ་ཏེ་ཨཱ་རན་དང་ཇུའུ་སུང2ཟེར་བའི་མི་
དེ་གཉིས་གསོན་ཉམས་ལྡན་པར་འབྲི་དགོས་ན་ཁོ་པར་ནུས་རྩལ་དེ་མེད། དེར་བརྟེན་ད་
གཟོད《སུང་རན་གྱི་བརྩེ་དུང་ལོ་རྒྱུས་སྟོན་གྱི་རྩྭ་བདུན》 ཟེར་བ་དེ་བྲིས་པ་རེད། མི་ཆེན་
མཱ་ཆིན་གྱི་ཁ་ཕོ་ལྟར་བཤད་ན་དཔེ་དེ་རིགས་མང་བ་ནི་བགྲང་ལས་འདས་པ་་ཡོད།”
གལ་ཏེ་ཕྱོགས་གཅིག་ངོ་མ་ཁ་གཏད་ལས་བརྒལ་ཡོད་ན་ཁྱེད་རང་ཁོང་ཁྲོ་ཟ་འདོད་
ཀྱང་ཟ་མི་ཐུབ། ཁ་གཏད་ཀྱིས་རང་ཉིད་ལ་གནོད་འཚེ་དེ་འདྲ་གཏོང་བས་མ་གཞིར་མཱ་
ཆིན་ཁོང་ཁྲོ་ཟ་དགོས་མོད། ཡ་མཚན་པ་ནི་ཁོ་ལ་ཁོང་ཁྲོ་ཟ་མི་ཐུབ། དེ་ལས་ལྡོག་པ་ནི་
རང་ཉིད་ཀྱི་སྣང་ཆུང་བསམ་བློ་མཚོན་འདོད་ཤིན་ཏུ་ཆེ། འོན་ཀྱང་དེ་ལྟར་མ་བྱས་པ་ནི་
ཕལ་ཆེར་ལོ་ན་བགྲེས་པ་དང་། ཁོང་ཁྲོ་གནོན་ཐུབ་པས་ཡིན་སྲིད།
“གལ་ཏེ་སྒྲུང་གཏམ་འབྲི་སྟངས་ནས་གླེང་ན་དབྱི་ཇུའུ་དང་སན་མཱ་ཧ་ལས་
དགོས་པ་རེད། ཁོ་ཚོས་བྲིས་པའི་མི་སྣ་ནི་མ་བཅོས་ལྷུན་གྲུབ་དང་མངོན་སུམ་གསོན་
རྗེན་ཡིན་པ་ལས་མགོ་བདེ་འཁྲབ་པ་དང་། ཤེས་དམན་ངོམ་པ། ཟོལ་སྦྱོར་རྫུན་སྒྲིག་བྱེད་
པ་བཅས་ལ་རྩ་བ་ནས་བརྟེན་གྱི་མ་རེད། དེའི་ཐད་རི་ཁྲོད་པ་རྩྭ་ཞྭ་ཅན་གྱིས་བསྡུར་རྩ་
བ་ནས་མི་ཐུབ།"
མཱ་ཆིན་གྱི་མྱོང་བ་ལྟར་ན་གལ་ཏེ་མི་གཞན་གྱིས་རང་ཉིད་ཀྱི་བརྩམས་ཆོས་ལ་
དམའ་འབེབས་བཏང་བ་ཐོས་ཚེ་མི་དགའ་བར་འགྱུར་བ་མ་ཟད། ད་དུང་གནོད་འཚེ་མི་
ཆུང་བ་ཞིག་ཕོག་པ་ཚོར་སྲིད། དེ་ནི་མི་གཞན་གྱིས་བཤད་པ་དེ་ཡང་དག་པ་ཡིན་རྐྱེན་
ཡི་ཆད་ཀྱི་ཚོར་སྣང་སྐྱེས་ཏེ་བློ་སྟོབས་ཉམས་པ་མ་ཡིན། དོན་དམ་དུ་ཁོའི་བསམ་གཞི་
ངོ་མ་ནི་མི་གཞན་གྱིས་བཤད་པ་དེ་ཡང་མ་དག་པའི་ཁུངས་སྐྱེལ་བྱས་ན་དེ་ལས་ལྡོག་
སྟེ་དུས་ཕྱིས་ཀྱི་རྩོམ་འབྲིའི་ཀུན་སློང་ལ་ལྷད་ཞུགས་པར་འགྱུར་བ་དང་། གལ་ཏེ་ཀུན་
སློང་ལ་ལྷད་ཞུགས་ན་དེའི་འབྲས་བུ་ནི་བྲིས་པ་དག་རྟག་ཏུ་ལྟ་ཉན་མེད་པར་འགྱུར་འགྲོ་
བས་སྐྲག་དགོས་པ་ནི་འདི་རང་ཡིན། རྩོམ་མཁན་ཐ་མལ་བ་དེ་ཚོ་ནི་གླེང་བྱ་གཞན་ཞིག་
ཡིན་ཞིང་། གང་ལྟར་ལ་རྒྱ་ཅུང་ཟད་ལྡན་པའི་རྩོམ་པ་པོ་ཞིག་ཡིན་ཕྱིན་ཉེན་ཁའི་གནས་
དེ་རིགས་ལ་ལྷུང་རྒྱུར་དེ་བས་སླ། དེར་བརྟེན་མི་གཞན་གྱིས་རང་ཉིད་ཀྱི་སྒྲུང་གཏམ་ལ་
གདེང་འཇོག་ངན་པ་བྱས་པར་མཱ་ཆིན་གྱིས་ད་ལྟའི་བར་དུ་ལྟ་གི་མེད། འོན་ཀྱང་བ་བསམས་
པ་ནི་བསམས་པ་ཁོ་ན་ཡིན་ཞིང་། ཡང་སྙིང་གདེང་འཇོག་ངན་པ་ཅི་འདྲ་བྱས་ཡོད་པར་
ལྟ་འདོད་མ་བཟོད་པར་གྱུར། སྐབས་དེར་ཁྲུས་ཁང་ནང་དུ་ཁམ་དཀར་སྐྲ་ལྕོག་ཆུང་ངུ་
ཅན་གྱི་ཁུངས་མེད་ཧམ་བཤད་ལ་ཉན་དོན་ཡང་ཕལ་ཆེར་བསམ་ཚུལ་དེའི་མགོ་སྐོར་
ཐེབས་པ་ཡིན་ཤས་ཆེ།
ཁོས་དེ་དོན་ཤེས་རྟོགས་བྱུང་བས་ལམ་སེང་རང་གིས་རང་ལ་ད་དུང་ཡང་ཇི་མི་སྙམ་
པར་ཁྲུས་རྫིང་ནང་དུ་སྦངས་ནས་དུས་ཚོད་སྟོང་ཟད་དུ་གཏོང་བ་ནི་ངོ་མ་རྨོངས་རྒན་རང་
ཡིན་པའི་ཁ་རྡུང་བཏང་། དེས་ན་ཁམ་དཀར་སྐྲ་ལྕོག་ཆུང་ངུ་ཅན་གྱི་སྐད་མགོ་མཐོན་པོར་
སླར་སྣང་འཇོག་མ་བྱས་པར་སེ་འབྲུ་ཁ་ནས་ཐོན། དྲོད་རླངས་བར་ཆོད་པ་ན་སྒེའུ་ཁུང་ཕྱི་
རོལ་གྱི་ཨ་སྔོན་མཐོང་ལ། ཨ་སྔོན་གྱི་འོག་ན་དྲོ་སྐྱིད་ཉི་འོད་ཀྱི་ཁྲུས་ལ་ཞུགས་པའི་ཡལ་
གའི་སྟེང་གི་ཨ་མྲ་ཡང་མཐོང་འོང་། མཱ་ཆིན་གྱིས་ཝ་ཁའི་མདུན་དུ་བསྐྱོད་དེ་བློ་བདེ་ཞི་
ལྷོད་ངང་ཆུ་གཙང་གིས་ལུས་པོར་གཙང་བཤལ་བཏང་།
“གང་ལྟར་མཱ་ཆིན་གྱིས་མི་ཀུན་རྨོངས་པར་བྱས་ཏེ་རང་མིང་གྲགས་ཐབས་ཁོ་ན་བྱས་
ཡོད། ཁོ་པར་འཇར་པན་གྱི་ལུའོ་ཀོན་ཀྲུང་རེད་ཟེར་བ་ནི་ཧམ་པ་ཆེ་ཐག་ཆོད་པ་རེད།"
ཁྲུས་ཁང་ནང་གི་མི་དེའི་སེམས་ལ་ཕལ་ཆེར་མཱ་ཆིན་ད་དུང་ཡང་དེ་གར་བསྡད་ཡོད་
པར་སེམས་ཏེ་སྔར་བཞིན་ཁ་རྡུང་དྲག་པོ་གཏོང་བ་དང་སྡིགས་དམོད་ཡང་ཡང་བྱེད། ཏག་
ཏག་མི་དེ་མིག་གཟི་ལོག་ཡིན་པས་མཱ་ཆིན་སྔ་ས་ནས་སེ་འབྲུ་ཁ་ནས་ཕྱིར་ཐོན་ཟིན་པ་
མཐོང་མེད་ཤས་ཆེ།
ལྔ།
འོན་ཀྱང་མཱ་ཆིན་ཁྲུས་ཁང་ནས་ཕྱིར་ཐོན་རྗེས་སེམས་ཁམས་ནག་འཐིབ་འཐིབ་ཏུ་
གྱུར། མིག་གཟི་ལོག་ཅན་ནི་དེ་ལས་ལྡོག་སྟེ་བསམ་དོན་འགྲུབ་ཅིང་། སྐད་ཆ་རྩུབ་པོ་དེས་
མ་མཐར་ཡང་དེའི་ཐད་ལ་ངོ་མ་ཕན་ནུས་ཐོན་ཡོད། མཱ་ཆིན་གྱིས་སྟོན་ལྗོངས་ཡིད་དུ་འོང་
བའི་ཅང་ཧུའུ་ཡི་ཁྲོམ་ལམ་དུ་སྐྱོད་བཞིན་ད་གིན་ཁྲུས་ཁང་ནང་དུ་ཐོས་པའི་ཁ་ངན་ཚིག་
རྩུབ་ལ་རང་ཉིད་ཀྱི་མིག་རྒྱང་ཐོག་ནས་རེ་རེར་ལྟ་ཞིབ་ཀྱིས་དཔྱད་བསྡུར་ནན་པོ་བྱས།
ཁོས་དེ་མ་ཐག་ཏུ་གནད་དོན་ཞིག་གསལ་པོར་རྟོགས་པ་སྟེ། གནད་གང་ཞིག་ནས་བལྟས་
ཀྱང་གཏམ་འཆལ་དེ་དག་ལ་དོ་སྣང་བྱེད་རིན་མི་འདུག་སྙམ། བསམ་རྒྱུ་དེ་ལྟར་བསམས་
མོད། སྐབས་ཤིག་འཁྲུགས་པའི་སེམས་ཁམས་དེ་ལས་སླ་པོར་ལྷོད་ལ་བབས་མི་ཐུབ།
ཁོས་ཡི་མི་རང་བའི་མིག་ཟུང་བཏེགས་ཏེ་གཡས་གཡོན་གྱི་ཚོང་ཁང་ལ་བལྟས། ཚོང་
ཁང་ནང་གི་མི་རྣམས་ཁོའི་བསམ་ཡུལ་དང་འབྲེལ་བ་མེད་ཅིང་། ཚང་མ་ཉིན་དེའི་འཚོ་
ཚིས་འཚོལ་བར་བྲེལ་བཞིན་མཆིས། རས་ས་མདོག་གི་སྟེང་དུ་དཔར་བའི “ཡུལ་ཁག་གི་
གྲགས་ཅན་ཐ་མག” ཅེས་པའི་དར་ཆ་དང་། སྐྲ་ཤད་དབྱིབས་ཀྱི “སྦྱར་སེར་ངོ་མ” ཟེར་
བའི་སྒོ་བྱང་སེར་པོ། “འགྱོགས་བྱམས་སྒྲོན་མེ” ཞེས་བྲིས་ཡོད་པའི་འགེལ་སྒྲོན། དེ་མིན་
སྟེང་དུ “མོ་རྩིས” ཞེས་ཡིག་འབྲུ་གཉིས་བྲིས་ཡོད་པའི་མོ་འདེབས་སྒོ་བྱང་། དེ་དག་གོ་
རིམ་མེད་པར་གྲལ་སྟར་རིང་པོ་ཞིག་བསྒྲིགས་ཡོད་ཅིང་། ཟང་ཟིང་ངང་ཁོའི་མིག་མདུན་
ནས་གཡོལ་འགྲོ།
“ཁ་ངན་ཚིག་ངན་དེ་དག་ངས་མིག་ནང་དུ་རྩ་བ་ནས་མི་འཇོག འོན་ཀྱང་སེམས་
ནང་དུ་འཚབ་ཤ་འདི་འདྲ་ལངས་དོན་ཅི་ཡིན།”
མཱ་ཆིན་གྱིས་སླར་མུ་མཐུད་ནས་བསམ་རྒྱུར།
“རང་ཉིད་མི་དགའ་བར་འགྱུར་དུ་འཇུག་མཁན་གཙོ་བོ་ནི་མིག་གཟི་ལོག་ཅན་
དེས་རང་ཉིད་ལ་ཞེ་གནག་ཁོག་ཏུ་བཅངས་པ་དེ་རེད། རྒྱུ་མཚན་གང་ཡིན་ལ་མ་བལྟོས་
པར་གང་ལྟར་མི་གཞན་གྱིས་ངན་སེམས་བཅངས་ནས་ཁ་གཏད་དུ་ལངས་ན་སེམས་མི་
བདེ་བར་འགྱུར་འགྲོ།དེ་ལ་ཐབས་ཤེས་ཅི་ཡོད།”
བསམ་མཚམས་དེར་སླེབས་དུས་རང་ཉིད་ཀྱི་དཔའ་ཞུམ་ཉམས་ཤོར་ལ་ངོ་གནོང་བ་
ནི་ལྡོག་ཏུ་མེད། དོན་དངོས་སུ་ཁོ་པ་ལྟར་གཞན་སུ་ཡང་མིག་ལམ་དུ་མི་འཇོག་པའི་མི་
དེ་འདྲ་མང་པོ་མེད་པ་ལྟ་ཅི་སྨོས། མི་གཞན་གྱི་ངན་སེམས་ལ་ཚོར་སྣང་སྐྱེན་ཚད་འདི་
འདྲར་སླེབས་པ་ཡང་ངོ་མ་ཧ་ཅང་དཀོན། བྱ་སྤྱོད་ཀྱི་ཐད་ནས་བཤད་ན་མ་གཞིར་འབྲས་
བུ་ཐ་དད་ཀྱང་རྐྱེན་རྩ་གཅིག་མཚུངས་ཏེ། དབང་རྩ་གཅིག་ཡིན་རུང་བྱེད་ལས་མི་འདྲ་བ་
ལྟར་རེད།དེའི་ཐད་ལ་ཁོས་སྔ་ས་ནས་ཤེས་རྟོགས་བྱུང་།
“ཡིན་ནའང་ང་སྐྱིད་དུ་མི་འཇུག་པ་དེ་ད་དུང་རྒྱུ་རྐྱེན་གཞན་ཡོད། དེ་ནི་རང་ཉིད་
གནས་བབ་འདི་འདྲར་ལྷུངས་ཏེ་མིག་གཟི་ལོག་ཅན་གྱི་དགྲ་ཡར་གྱུར་པ་དེ་ཡིན། ང་མི་
གཞན་དང་ཕན་ཚུན་སྡང་པོ་བྱེད་པར་གཏན་ནས་མི་དགའ། དེར་བརྟེན་ཆེ་འདོད་གཞན་
རྒྱལ་ལ་ནམ་ཡང་རྩོད་ཀྱི་མེད།”
བསམ་མཚམས་དེར་སླེབས་སྐབས་ད་དུང་ཡང་མུ་མཐུད་ནས་རྩད་ཞིབ་བྱེད་འདོད་
མོད། བསམ་ཡུལ་ལས་འདས་པ་ཞིག་ལ་སེམས་ཁམས་ལ་འགྱུར་ལྡོག་བྱུང་ཞིང་། དམ་པོར་
བཙུམས་པའི་ཁ་དེ་གློ་བུར་དུ་བགྲད་པ་ལས་འགྱུར་ལྡོག་དེའི་སྣེ་མོ་མཐོང་ཐུབ།
“མཇུག་མཐར་རང་ཉིད་ཀྱི་སེམས་ཁམས་དཀྲུག་མཁན་ནི་མིག་གཟི་ལོག་ཅན་དེ་
ཡིན་པ་བསམ་ཡུལ་ལས་འདས། དོན་འདིས་ངོ་མ་སེམས་སྐྱིད་དུ་མི་འཇུག གལ་སྲིད་
ཐབས་ལ་མཁས་པའི་འགྲན་ཡ་ཞིག་ཡིན་ན་རང་ཉིད་ཀྱིས་དཔའ་མ་ཞུམ་པར་སེམས་མི་
སྐྱིད་པ་དེ་ཁ་གཏད་ལ་ཕར་སྤྲོད་ངེས་ཡིན། འོན་ཀྱང་མིག་གཟི་ལོག་ཅན་དེ་འདྲ་ཞིག་ལ་
ངར་སྐད་བཏོན་ནས་ཇི་ལྟར་བྱས་ཀྱང་མི་རྣམས་ཀྱིས་བྱེད་རིན་མེད་པར་བསམས་འགྲོ།
མཱ་ཆིན་གྱིས་སྡུག་གད་ཅིག་བགད་པ་དང་འབྲེལ་མགོ་ཡར་བཏེགས་ནས་བར་སྣང་
ལ་རྒྱང་ལྟ་བྱས། བག་ཕེབས་པའི་གླག་རྒོད་ཀྱི་སྐད་སྒྲ་ཉི་འོད་དང་ལྷན་དུ་ཆར་ཐིགས་ལྟར་
འབབ་ཅིང་། ཡུན་རིང་སུན་སྣང་སྐྱེས་ནས་ཡི་མུག་པའི་སེམས་ཁམས་རིམ་བཞིན་དྭངས་
པར་གྱུར།
“མདོར་ན་མིག་གཟི་ལོག་ཅན་གྱིས་སེམས་ངན་ཁོག་ཏུ་བཅངས་ནས་སྐུར་བ་ཇི་
ལྟར་བཏབ་ཀྱང་ངན་ཤོས་ལ་ང་རང་སྣང་བ་མི་སྐྱིད་པར་བསྒྱུར་བ་ཙམ་རེད། དེ་ཡང་བྱ་
རྒོད་ཀྱིས་སྐད་ཆེན་ཅི་ཙམ་སྒྲོག་ཀྱང་ཉི་མས་འཁོར་མཚམས་འཇོག་མི་སྲིད། ངའི《དཔའ་
རྒོད་ཆོན་བརྒྱད་ཀྱི་རྣམ་ཐར》ལེགས་གྲུབ་ཡོང་ངེས་ཡིན། སྐབས་དེ་དུས་འཇར་པན་ལ་
གནའ་ནས་ད་བར་སུས་ཀྱང་འགྲན་དུ་མེད་པའི་རྣམ་ཐར་ཆེན་པོ་ཞིག་འབྱུང་ཐུབ།”
ཁོས་རང་གིས་རང་ལ་སེམས་གསོ་བཏང་སྟེ་རང་རྟོན་སླར་གསོ་བྱས་པ་དང་། སྲང་ལམ་
དོག་མོའི་སྟེང་ནས་ཁུག་ཆ་ཞིག་བསྐོར་ཏེ་ཁུ་སིམ་སིམ་ངང་རང་ཁྱིམ་ལ་ཕྱོགས་ནས་སོང་།
དྲུག
ཁྱིམ་དུ་འབྱོར་ནས་བལྟས་པ་ན་མུན་ནག་པའི་སྒོ་ཁྱམས་ནང་གི་ལྷམ་འབུད་རྡོ་སྟེང་
དུ་ལྷམ་སྒྲོག་སྒྲིམ་མ་ཅན་གྱི་གངས་ལྷམ་ཞིག་བསྒྲིགས་ཡོད་ཅིང་མིག་འདྲིས་ཤིན་ཏུ་ཆེ། དེ་
ཉིད་མཐོང་མ་ཐག་མགྲོན་པོའི་ལེབ་ལེབ་རྐྱང་གཅིག་གི་ངོ་གདོང་དེ་དེ་མུར་མིག་མདུན་
དུ་འཆར་འོང་། ཡང་ལས་ཐེབས་གཅོག་པར་སླེབས་འདུག་སྙམ་སྟེ་སུན་སྣང་རང་ཤུགས་
སུ་སྐྱེས།
“ཡང་དེ་རིང་སྔ་དྲོ་འཕྲོ་བརླག་བཏང་སོང་། ཨ་ཁ།” དེ་ལྟར་བསམ་བཞིན་པང་
གཅལ་སྟེང་དུ་སོང་། གཡོག་མོ་ཨཱ་ཧྲན་གྱིས་བྲེལ་རྟབ་ངང་ཕེབས་བསུ་ཞུ་བར་ཡོང་ཞིང་།
ལག་ཟུང་ས་སྟེང་དུ་བཞག་སྟེ་དེ་གར་པུས་མོ་བཙུགས་ཐོག་མགོ་བོ་ཡར་བཏེགས་ནས་
ཁོའི་ངོ་གདོང་ལ་ལྟ་བཞིན་བཤད་རྒྱུར།
“སྦྱིན་བདག་ཧོ་ཆོན་ཝུའུ་ཁང་པའི་ནང་དུ་སྐུ་ཉིད་བསྒུགས་ནས་བཞུགས་འདུག”
མཱ་ཆིན་གྱིས་མགོ་ལྕོག་ཙམ་བྱས་ཏེ་ལག་ཕྱིས་རློན་པ་དེ་ཨཱ་ཧྲན་ལ་སྤྲད། འོན་ཏེ་ཁོ་པ་
དཔེ་ཁང་ནང་དུ་ལམ་སེང་འཛུལ་མི་འདོད།
“ལྕམ་གང་དུ་ཡོད།”
“གནས་མཇལ་བར་ཕེབས་སོང་།”
“ལྕམ་ཆུང་ཡང་ཕྱིན་སོང་ངམ།”
“ཕེབས་སོང་།སྲས་ཆུང་ཁྲིད་ནས་ཕེབས་སོང་།"
“སྲས་གང་དུ་ཕྱིན་སོང་ངམ།”
“སྐུ་ངོ་ཧྲན་པན་གྱི་གཟིམ་ཤག་ལ་ཕེབས་སོང་།”
ཁྱིམ་མི་ཚང་མ་ཕྱི་ལ་སོང་བས་ཁོ་པ་ཅུང་མི་དགའ་བ་གྱུར་ཅིང་། སྒོ་ཁྱམས་དང་ཉེ་
བའི་དཔེ་ཁང་གི་སྒོ་མོ་མི་འབྱེད་ཀ་མེད་བྱུང་།
ནང་དུ་ལྟ་སྐབས་མགྲོན་པོ་ཁང་པའི་དཀྱིལ་དུ་ཙོག་པུར་བསྡད་དེ་ཆེས་ཕྲ་བའི་
དངུལ་གྱི་གཅེའུ་ཞིག་རྔུབ་བཞིན་མཆིས། ཁོའི་ངོ་གདོང་དཀར་པོ་དེ་སྣུམ་ཚིལ་ཚིལ་ཡིན་
ཞིང་། འཚེར་སྣང་ཤིན་ཏུ་ཆེ་བར་སྣང་། མཱ་ཆིན་གྱི་དཔེ་ཁང་ནང་དུ་ངོ་བཤུས་པར་རིས་
ལ་ཤོག་སྦྱར་གྱི་མཛེས་བཟོ་བཏོན་པའི་ཡོལ་སྒྲོམ་དང་། གྱང་ལྡེབས་ཀྱི་མཆོད་གཤོམ་ནང་
དུ “དཔྱིད་འགོའི་མེ་ཏོག་དམར་པོ་དང་ལུག་མིག་མེ་ཏོག་སེར་པོ” ཞེས་པའི་གཞུང་
བཀལ་སྦྱར་ཚིག་ཆ་གཅིག་བཀལ་ཡོད་པ་ཕུད་དེ་མིན་ངོ་དྲག་པའི་རྒྱན་དངོས་གཅིག་
ཀྱང་མེད། གྱང་འགྲམ་དུ་གདངས་ཤིང་གིས་བཟོས་པའི་ཚོས་གཞི་རྐྱང་གཅིག་གི་དཔེ་སྒམ་
ལྔ་བཅུ་ང་གྲངས་ཤིག་གྲལ་སྟར་བསྒྲིགས་ཡོད་པའང་གནའ་ཉམས་དོད་པར་སྣང་། ཕལ་
ཆེར་ལོ་འཁོར་ཡང་སྒེའུ་ཁུང་གི་ཤོག་བུ་བརྗེས་མེད་པ་འདྲ་སྟེ། སྟོན་གྱི་ཉི་འོད་འོག་ན་
གང་སར་ལྷན་པ་བརྒྱབ་པའི་ཤོག་དཀར་གྱི་སྟེང་དུ་ཆེས་ཆེ་བའི་ཆུ་ཤིང་གི་ལོ་སྙིགས་གྲིབ་
མ་གསེག་ཏུ་ཕོག་སྟེ་ཡམ་ཡོམ་དུ་འགུལ། དེ་ཕྱིར་མགྲོན་པོའི་མཆོར་གོས་དང་དཔེ་ཁང་གི་
སྣང་ཚུལ་དེ་བས་མི་འཚམ་པར་མངོན་འོང་།
“ཨ་ཙི། སྐུ་ཞབས། ཁྱེད་ལོག་ཕེབས་བྱུང་།”
བཅད་ཁྲ་ཕྱེ་མ་ཐག་མགྲོན་པོས་མགོ་བདེའི་སྒོ་ནས་ཁ་བརྡ་བྱས་པ་དང་། ད་དུང་གུས་
གུས་ཞུམ་ཞུམ་ངང་མགོ་བསྐུར་ནས་གུས་འདུད་ཅིག་ཞུས། ཁོ་ནི་དཔེ་ཁང་གི་སྦྱིན་བདག་
ཧོ་ཆོན་ཝུའུ་ཧྲེ་པིན་ཨུའེ་ཡིན། དེ་དུས《ཅིན་ཕིང་མའེ་གསར་བསྒྲིགས》སྙན་གྲགས་ཤིན་
ཏུ་ཆེ་ཞིང་། ཧ་ལམ《དཔའ་རྒོད་ཆོན་བརྒྱད་ཀྱི་རྣམ་ཐར》དང་མཉམ་པ་དེ་ནི་ཁོ་པས་པར་
འདེབས་འགན་ལེན་བྱས་ཡོད།
“སྒུག་ཡུན་རིང་མ་སོང་ངམ། སྟབས་འཁེལ་བ་ཞིག་ལ་དེ་ཞོགས་སྔ་པོ་ནས་ལུས་པོ་
འཁྲུ་བར་ཕྱིན་པ་ཡིན།"
མཱ་ཆིན་གྱིས་སྣང་མེད་དུ་སྨིན་མ་བསྡུ་ཙམ་བྱས་ཏེ་འཆར་ཅན་བཞིན་གུས་ཞབས་
ལྡན་པའི་སྒོ་ནས་མར་བསྡད།
“ཨ་ཨ།ཞོགས་པ་ནས་སྐུ་གཟུགས་འཁྲུ་བར་ཕེབས་སམ། ངོ་མ་བཟང་།”
ཧྲེ་པིན་ཨུའེ་ཡི་ཧང་སང་བའི་འབོད་སྒྲ་དེ་ནི་ཡིད་སྨོན་ཆེར་བྱེད་པ་དང་འདྲ། དོན་
མི་ཆུང་ཅི་འདྲ་ཞིག་ཡིན་རུང་ཁོ་པས་ཚང་མར་ངོ་བསྟོད་དང་ཡིད་སྨོན་བྱེད་ཐུབ་ཅིང་། མི་
དེ་རིགས་ནི་མཐོང་ཤིན་ཏུ་དཀོན། ཐེངས་འདིའི་ཡིད་སྨོན་ནི་བཅོས་མ་ཡིན་པས་དེ་བས་
ཀྱང་མཐོང་དཀོན་པ་ལྟ་ཅི་སྨོས།
མཱ་ཆིན་གྱིས་དལ་ལྷོད་ལྷོད་ངང་ཐ་མག་འཐེན་བཞིན་འཆར་ཅན་ལྟར་སྐད་ཆ་ལམ་
སེང་དངོས་གཞིའི་དོན་སྟེང་དུ་བསྒྱུར། ཁོ་པ་སྦྱིན་བདག་ཧོ་ཆོན་ཝུའུ་ཡིས་མི་གཞན་ལ་
ཡིད་སྨོན་ཤུགས་ཆེན་བྱེད་ཚུལ་དེར་དེ་བས་མི་དགའ།
“དེ་རིང་ཕྱག་ལས་ཅི་ཡོད།”
“ལགས།དེ། ཡང་ཁྱེད་ལ་ཕྱག་རྩོམ་སྩོལ་རོགས་ཞུ་བར་བཅར་བ་ཡིན་ཡཱ།”
ཧྲེ་པིན་ཨུའེ་ཡིས་སོར་རྩེས་དུ་ཁུག་བཙིར་བཞིན་སྐོར་བ་ཞིག་བསྐོར། ཁོའི་སྐད་
གདངས་བུད་མེད་དང་འདྲ། ལྟས་ངན་འདི་རང་གཤིས་ཁྱད་མཚར་ཞིང་། གནས་ཡུལ་
ཕལ་མོ་ཆེར་ཁ་ཞེ་མི་མཐུན་པ་མ་ཟད། ཐེངས་གཅིག་མིན་པར་རྒྱུན་དུ་ཕྱིན་ཅི་ལོག་པར་
བྱེད། ནམ་ཞིག་བྱ་བ་ཞིག་ཨུ་ཚུགས་ཀྱིས་སྒྲུབ་དགོས་ཚེ་སྐད་ཆ་ཤོད་དུས་བུད་མེད་ཀྱི་སྐད་
གདངས་ཤིག་འདོན་ངེས་ཡིན།
མཱ་ཆིན་གྱིས་སྐད་གདངས་དེ་ཐོས་མ་ཐག་སླར་སྨིན་མ་མི་བསྡུ་ཀ་མེད་དུ་བྱུང་།
“མ་ཟིན་དགོས་ཨེ། དེ་འདྲ་མི་ཡོང་།”
“ཨོ། བྱེད་གཏད་དཀའ་བ་ག་རེ་འདུག་གམ།”
“བྱེད་གཏད་དཀའ་བས་ག་ལ་ཚད། ད་ལོ་ངས་སྒྲུང་གཏམ་ཁ་ཤས་འབྲི་རྒྱུ་དང་ལེན་
བྱས་པ་ཡིན། རྩོམ་རིང་འབྲི་རྒྱུའི་དུས་ཁོམ་རྩ་བ་ནས་རྙེད་ཀྱི་མི་འདུག"
“སྐུ་ཁག་མེད། དངོས་གནས་མཛད་བྲེལ་ཆེན་པོ་རེད་ཡཱ།”
དེ་ལྟར་བཤད་རྗེས་ཐལ་ཕོར་ནང་དུ་གཅེའུའི་སྟེང་གི་དུ་ཐལ་དག་བརྡབ་བརྡབ་བྱས་
ཤིང་། ཧ་ལམ་ད་གིན་གྱི་སྐད་ཆ་རྣམས་ཡོངས་སུ་བརྗེད་པ་ལྟར་ངོ་གདོང་ནས་དོན་དག་
མེད་པའི་མི་དང་འདྲ་བའི་རྣམ་འགྱུར་ཞིག་སྟོན་བཞིན་སྣང་མེད་ནང་བཙུན་ཆུང་ཙི་གུ་
ཚེ་ལང་ཐའེ་ཧྥུའི་སྐོར་གླེང་འོང་།
བདུན།
དེ་སྔ་བཙུན་ཆུང་ཙི་གུ་ཚེ་ལང་ཐའེ་ཧྥུ་ནི་སྐད་གྲགས་ཡོད་པའི་ཇག་ཆེན་ཞིག་ཡིན།
ད་ལོའི་ཟླ་བ་ལྔ་པའི་ཟླ་སྟོད་དུ་འཛིན་བཟུང་བྱས་པ་དང་། ཟླ་བ་བརྒྱད་པའི་ནང་སྐེ་བཅད་
ནས་ཁྲོམ་སྟོན་བྱས་ཡོད། ཁོས་དམིགས་བཀར་གྱིས་མཚན་ཆེན╚) ཁོ་ནར་བརྐུ་རྒྱག་པ་དང་།
བརྐུས་པའི་རྒྱུ་ནོར་ཚང་མ་དབུལ་པོར་སྦྱིན་པ་གཏོང་བས་དེས་ན “བདེན་འཛིན་ཇག་
ཞེས་པའི་མཚན་སྙན་ཞིག་ཐོབ་ཅིང་། གང་དུ་སླེབས་ཀྱང་བསྔགས་བརྗོད་ཀྱི་འབྲུག་
སྒྲ་ལྡིར།
“སྐུ་ཞབས། གོ་ཐོས་སུ་བརྐུ་ཤོར་བའི་མཚན་ཆེན་གྱི་གཟིམ་ཤག་བདུན་ཅུ་དོན་དྲུག
ཡོད་པ་དང་། བརྐུས་པའི་དངུལ་ལོར་མང་བ་ནི་ཁྱོན་བསྡོམས་དངུལ་སྲང་སུམ་སྟོང་བརྒྱ་
དང་བརྒྱད་ཅུ་གྱ་གསུམ་དང་སྐར་མ་གཉིས་ཡོད་སྐད་འདུག ངོ་མ་ཧང་སང་དགོས་པ་
ཞིག་རེད། མ་གཞིར་ཇག་ཆེན་ཞིག་ཡིན་མོད། མི་སྤྱིར་བཏང་བ་ཞིག་གིས་དེ་འདྲ་འཇོན་
གྱི་མ་རེད།”
མཱ་ཆིན་མཚར་སྣང་དབང་མེད་དུ་སྐྱེས། ཧྲེ་པིན་ཨུའེ་སྐད་ཆ་དེ་ཤོད་དུས་བློ་ཡིད་
ཧ་ཅང་ཚིམས་པར་གྱུར། དེ་ནི་ཁོས་རྟག་ཏུ་རྩོམ་པ་པོར་རྒྱུ་ཆ་མཁོ་འདོན་བྱེད་ཐུབ་པས་
ཡིན། བློ་ཡིད་དེ་འདྲ་ཚིམས་པ་ན་རྒྱུན་དུ་མཱ་ཆིན་ལ་ཁོང་ཁྲོ་སློང་བ་སྨོས་མི་དགོས། ཁོང་
ཁྲོ་ལངས་པ་ནི་ཁོང་ཁྲོ་ལངས་པ་ཙམ་ཡིན་ཞིང་། མཚར་སྣང་གི་སེམས་པ་སྔར་བཞིན་
བསླངས་འོང་། མཱ་ཆིན་ལ་སྒྱུ་རྩལ་གྱི་ཤེས་རབ་ངེས་ཅན་ལྡན་པས་ཕྱོགས་དེའི་ཐད་གཡོ་
འོག་ཏུ་ཚུད་ཤིན་ཏུ་སླ།
“ཨིན། ཧ་ལས་དགོས་པ་ཞིག་རེད། ངས་ཀྱང་བཤད་རྒྱུན་སྣ་ཚོགས་ཐོས་བྱུང་།
བསམ་ཡུལ་ལས་འདས་པ་ནི་དངོས་གནས་གྱོང་པོ་དེ་འདྲ་ཡོད་པ་རེད།”
“གང་ལྟར་ཇག་པའི་ནང་ནས་ཕོ་རྒོད་ཅིག་ཏུ་བརྩིས་ཆོག གོ་ཐོས་ལ་སྔོན་ཆད་
ཧོང་ཨུའེ་ཏན་མཱ་ཧྲའུ་ཡི་འཁོར་གཡོག་བྱེད་མྱོང་ཡོད་ཟེར་བས་དེས་ན་མཚན་ཆེན་གྱི་
གཟིམ་ཤག་ནང་གི་གནས་ཚུལ་ལ་ལོ་གཞོན་དེ་འདྲ་ནས་རྒྱུས་མངའ་ཆེན་པོ་ཡོད་པ་འདྲ།
ཁྲིམས་ཐག་མ་བཅད་པའི་གོང་དུ་ཁྲོམ་ལམ་དུ་ཁྲིད་ནས་ཁྲོམ་སྟོན་བྱེད་སྐབས་ལྟད་མོ་ལྟ་
མཁན་གྱི་མིའི་བཤད་སྲོལ་ལ་ལུས་པོ་རྒྱགས་རིལ་མི་རྣམས་ཀྱིས་དགའ་སྣང་བྱེད་པ་ཞིག་
ཡོད་ཅིང་། ལུས་ལ་གཡོས་ཧོ་ནས་ཐོན་པའི་དར་གྱི་སྟོད་གོས་སུལ་མ་ཅན་སྔོན་པོ་ཞིག་
གྱོན་ཡོད་པ་དང་། འོག་ཏུ་དར་གོས་དཀར་པོའི་འཇར་པན་གྱི་ཕྱུ་པ་རྐྱང་པ་ཞིག་གྱོན་
ཡོད་སྐད་འདུག མི་སྣ་དེ་རིགས་སྐུ་ཞབས་ཀྱི་སྒྲུང་གཏམ་ནང་དུ་ཐོན་ན་འཚམ་ཤོས་མ་
ཡིན་ནམ།”
མཱ་ཆིན་གྱིས་ལན་གསལ་ལ་མ་གསལ་ཞིག་བཏབ་སྟེ་སླར་རྡོ་ཐ་གཅེའུ་གང་ལ་མེ་
བསྒྲོན། ཡིན་ནའང་ཧྲེ་པིན་ཨུའེ་ནི་ལན་གསལ་ལ་མ་གསལ་ཞིག་གིས་ཕྱིར་སློག་ཐུབ་པ་
ཞིག་མིན།
“ཁྱེད་ཀྱིས་གཟིགས་ན་ཅི་འདྲ་འདུག་གམ། ཚེ་ལང་ཐའེ་ཧྥུ་ཟེར་བ་དེ《ཅིན་ཕིང་
མའེ་གསར་བསྒྲིགས》ཀྱི་ནང་དུ་འགོད་ཐུབ་བམ། ཁྱེད་མཛད་བྲེལ་ཆེ་བ་ངས་གསལ་པོ་
ཤེས་ཀྱི་ཡོད། གནང་དཀའ་བའི་ཕྱག་ལས་དེ་ཁས་ལེན་གནང་རོགས།
བཤད་མཚམས་དེར་སླེབས་དུས་ཡུད་ཙམ་ལ་བཙུན་ཆུང་ཙི་གུ་ནས་སླར་རྩོམ་ཡིག་
ཚ་འདེད་བྱེད་པའི་དོན་སྟེང་དུ་ལོག ཁོ་པའི་གཡོ་ཐབས་དེ་མཱ་ཆིན་ལ་སྔ་ནས་གོམས་
འདྲིས་ཡོད་པས་སྔར་བཞིན་དང་ལེན་མ་བྱས། དེས་མ་ཚད་ད་གིན་ལས་དེ་བས་མི་དགའ་
བར་གྱུར། མ་གཞིར་སྐབས་ཤིག་མགོ་སྐོར་ཐེབས་ཏེ་ཧྲེ་པིན་ཨུའེ་ཡི་གཡོ་འོག་ཏུ་ཚུད་
ནའང་བསམ་ཡུལ་ལས་འདས་པ་ཞིག་ལ་རང་ཉིད་ཀྱིས་མཚར་སྣང་བྱས་པ་ནི་ངོ་མ་བླུན་
རྨོངས་མཐར་སོན་པ་ཞིག་རེད་སྙམ། ཐ་མག་ལ་བྲོ་བ་ཅི་ཡང་མེད། ཁོ་པས་གཅིག་ནས་
གནས་ལུགས་འདི་འདྲ་ཞིག་བཤད་པ་སྟེ།
“དེ་ཡང་ཨུ་ཚུགས་ཀྱིས་བྲིས་ན་ཡག་པོ་གཏན་ནས་ཡོང་མི་ཐུབ། དེས་ཚོང་ལམ་ལ་
གནོད་སྐྱོན་ཡོང་སྲིད་པ་སྨྲ་མི་དགོས། ཁྱེད་ཚོ་ཡང་དོན་སྙིང་མི་འདུག་བསམ་གྱི་མ་རེད་
དམ།དེར་བརྟེན་ངའི་བསམ་འཆར་ལྟར་སྒྲུབ་ན་ཕན་ཚུན་གཉིས་ཀར་བཟང་།”
“སྐད་ཆ་དེ་ལྟར་ཡིན་རུང་ད་དུང་ཁྱེད་ཀྱིས་འབད་བརྩོན་གང་ནུས་གནང་རོགས།
ཆོག་གམ་མི་ཆོག”
ཧྲེ་པིན་ཨུའེ་ཡིས་གཅིག་ནས་དེ་ལྟར་བཤད་པ་དང་། གཉིས་ནས་མིག་མདངས་ཀྱིས་
མཱ་ཆིན་གྱི་ངོ་གདོང་ལ “བྱིལ་བྱིལ” བྱས(དེ་ནི་མཱ་ཆིན་གྱིས་སྦྱིན་བདག་ཧོ་ཆོན་ཝུའུ་ཡི་
མིག་མདངས་ཀྱི་ཁྱད་ཆོས་ཤིག་སྟོན་པའི་སྐད་ཆ་ཡིན)ཤིང་། སྣ་ཁུག་ནས་དུ་བ་འཕྱུར་
འཕྱུར་དུ་བཏོན་འོང་།
“ཇི་ལྟར་བྱས་ཀྱང་འབྲི་མི་ཐུབ། འབྲི་འདོད་ཡོད་ནའང་ཁོམ་པ་མེད། ཐབས་ཤེས་རྩ་
བ་ནས་མི་འདུག"
“འོ་ན་ང་ཅི་བྱ་གཏོལ་མེད་དུ་གྱུར་སོང་།”
དེ་ལྟར་རྗོད་བཞིན་ད་ཐེངས་སྐད་ཆའི་བཤད་ཕྱོགས་གློ་བུར་དུ་ལས་རིགས་གཅིག་
པའི་རྩོམ་པ་པོའི་བར་གྱི་དོན་སྟེང་དུ་བསྒྱུར་ཞིང་། ཤིན་ཏུ་སྲབ་པའི་མཆུ་སྒྲོས་ཟུང་གིས་
ཆེས་ཕྲ་བའི་དངུལ་གྱི་གཅེའུ་དེ་སྔར་བཞིན་བཟུང་།
བརྒྱད།
“གོ་ཐོས་སུ་ཀྲུང་ཡན་ལ་སླར་དེབ་གསར་པ་ཞིག་དཔེ་སྐྲུན་བྱ་རྒྱུ་ཡོད་པ་འདྲ། དེ་
ནི་ཚིག་སྦྱོར་མཛེས་ཉམས་ལྡན་པ་དང་། ཞེན་ཆགས་སྐྱོ་སྣང་ལྡན་པའི་སྒྲུང་གཏམ་ཙམ་
ཡིན་ངེས། འོན་ཀྱང་ཀྲུང་ཡན་གྱིས་བྲིས་པའི་རྩོམ་ཡིག་ལ་ཀྲུང་ཡན་ཁོ་རང་གི་ཐུན་མིན་
ཁྱད་ཆོས་ལྡན་ཞིང་མི་གཞན་གྱིས་དེ་འདྲ་འབྲི་མི་ཐུབ།”
ཧྲེ་པིན་ཨུའེ་ལ་བསམ་ཚུལ་ཅི་ཡོད་པ་མི་ཤེས། གང་ལྟར་རྩོམ་པ་པོའི་མིང་བཏོན་ཚེ་
མི་སུ་འདྲ་ཞིག་ཡིན་རུང་གུས་ཚིག་གཏན་ནས་མི་སྦྱོར། མཱ་ཆིན་གྱིས་ཁོས་དེ་ལྟར་མིང་ཐད་
ཀར་འབོད་པ་ཐོས་ཐེངས་རེ་རེར་སེམས་སུ་རྒྱབ་ཏུ་ང་རང་གླེང་སྐབས་ཀྱང་ཕལ་ཆེར་ཐད་
ཀར “མཱ་ཆིན” ཞེས་འབོད་པ་མིན་ནམ། ཤེས་ཡོན་དམན་པའི་མི་ཐ་ཤལ་འདི་རིགས་ཀྱིས་
རྩོམ་པ་པོ་གླ་པར་གླས་པའི་ལག་གཡོག་ལ་བརྩིས་ཏེ་མིང་ནས་ཐད་ཀར་འབོད་དུས་རང་
ཉིད་ཀྱིས་ཅིའི་ཕྱིར་ཁོ་ལ་རྩོམ་ཡིག་འབྲི་དགོས་རེད་དམ་སྙམ། སྤྲོ་ཐུང་བའི་དུས་ན་ཇི་ཙམ་
བསམས་པ་དེ་ཙམ་གྱིས་ཁོང་ཁྲོ་ཟ་ཞིང་། དེ་ནི་རྒྱུན་དུ་ཡོད་པའི་གནས་ཚུལ་ཞིག་ཡིན། མ་
གཞི་ནས་གདོང་གཤིས་ཡག་པོ་མེད་ཁར་སྐབས་འདིར་ཀྲུང་ཡན་གྱི་མིང་ཐོས་པ་ན་དེ་བས་
མདོག་ཉེས་པར་གྱུར། འོན་ཀྱང་ཧྲེ་པིན་ཨུའེ་ཡིས་སྣང་འཇོག་ཡེ་ནས་མི་བྱེད།
“ང་ཚོས་ཁྲུན་ཧྲུའེ་ཡི་སྒྲུང་གཏམ་དཔེ་སྐྲུན་བྱེད་དགོས་མིན་ཐད་ལ་ད་དུང་ཡང་
བསམ་བློ་གཏོང་གིན་ཡོད། སྐུ་ཞབས་ཁོ་ལ་ཞེན་པ་ལོག་མོད། ཁོས་མི་སྐྱ་དེ་ཚོའི་དགའ་
ཕྱོགས་ལ་བསྟུན་གང་ཐུབ་བྱེད་ཀྱི་འདུག”
“ཨ་ལེ། རེད་དམ།”
དེ་སྔ་དུས་གང་ཞིག་ཏུ་ཁྲུན་ཧྲུའེ"འཕྲད་མྱོང་བ་དྲན་པ་ན་ཁོ་པའི་ངོ་གདོང་དེ་མིག་
མདུན་དུ་འཆར་ཞིང་། མ་རབས་ཐ་ཤལ་དེ་མངོན་པར་གསལ་འོང་། ཁྲུན་ཧྲུའེ་ཡིས་དེ་སྔ་
སྦ་གསང་མེད་པར “ང་རྩོམ་པ་པོ་མིན། འོན་ཀྱང་དངུལ་རེག་ཆེད་ཀློག་པ་པོའི་འདོད་པ་
དང་བསྟུན་ཏེ་ཕོ་མོའི་བརྩེ་དུང་མཚོན་པའི་སྒྲུང་གཏམ་རེ་འགའ་བྲིས་ནས་ཁོ་ཚོར་སྐྱོ་
བསང་དུ་མཁོ་འདོན་བྱས་པ་ཙམ་ཡིན” ཞེས་བཤད་མྱོང་། སྐད་ཆ་དེ་མཱ་ཆིན་གྱིས་སྔ་ས་
ནས་ལམ་ཙམ་ཐོས་ཡོད། ཁོ་པས་སེམས་གཏིང་ནས་རྩོམ་པ་པོ་འདྲ་པོ་མེད་པའི་རྩོམ་པ་པོ་
དེ་རིགས་ལ་མཐོང་ཆུང་བྱེད་པ་སྨྲ་མི་དགོས། འོན་ཀྱང་སྐབས་དེར་ཧྲེ་པིན་ཨུའེ་ཡིས་གུས་
ཚིག་མ་སྦྱར་བར་མིང་ཐད་ཀར་བོས་པས་སྔར་བཞིན་མི་དགའ་བར་གྱུར།
“མདོར་ན་ཆགས་སྲེད་རིགས་ཀྱི་སྒྲུང་གཏམ་འབྲི་དགོས་ན་ཁོ་བྱང་ཆུབ་ཤོས་ཡིན
པ་མ་ཟད། སྨྱུ་གུ་སྒུལ་མྱུར་བའི་ལག་བདེ་བ་སྐད་གྲགས་ཅན་ཞིག་རེད།”
ཧྲེ་པིན་ཨུའེ་ཡིས་དེ་ལྟར་རྗོད་བཞིན་མཱ་ཆིན་ལ་གསེག་ལྟ་ཞིག་བྱས་པ་དང་། དེ་རྗེས་
ཁ་ལ་བརྒྱུས་པའི་དངུལ་གྱི་གཅེའུ་ལ་ཅེར། རེ་ཞིག་རིང་ཁོའི་རྣམ་འགྱུར་ཧ་ཅང་ཐ་ཤལ་དུ་
མངོན་ཞིང་། གང་ལྟར་མཱ་ཆིན་གྱིས་དེ་ལྟར་ཚོར།
“ཁོས་མགྱོགས་པོ་དེ་འདྲ་འབྲི་བ་ནི་བཤད་སྲོལ་ལ་སྨྱུག་ཁ་བྱ་ལྟར་མྱུར་ཞིང་། ལེའུ་
གཉིས་གསུམ་ཞིག་མ་བྲིས་ན་ལག་པ་འགུལ་མཚམས་འཇོག་མི་ཐུབ་ཟེར། སྐུ་ཞབས་ཀྱང་
སྐབས་ལ་ལར་འབྲི་ཧ་ཅང་མགྱོགས་པ་ཨེ་ཡིན།”
མཱ་ཆིན་གྱི་སེམས་སུ་མི་དགའ་བ་ཙམ་མ་ཟད། ད་དུང་བཙན་ཤེད་ཕོག་པའི་ཚོར་
སྣང་ཞིག་བྱུང་། ཁོ་པ་རང་བརྩི་ཤིན་ཏུ་ཆེ་བས་མི་གཞན་གྱིས་ཁྲུན་ཧྲུའེ་དང་ཀྲུང་ཡན་གྱི་
རིགས་ལ་བལྟོས་ནས་ཡང་སྙིང་སུ་ཞིག་སྨྱུག་ཁ་མགྱོགས་མིན་བསྡུར་མི་འདོད།དོན་དངོས་
སུ་མཱ་ཆིན་ནི་ལས་དལ་པོར་བྱེད་མཁན་གྱི་གྲས་སུ་གཏོགས། དེ་ནི་རང་ཉིད་ལ་འཇོན་ཐང་
མེད་ལ། རྒྱུན་དུ་ཡི་ཐང་ཆད་པའི་སྐབས་ཀྱང་ཡོད་སྙམ་པས་ཡིན། འོན་ཏེ་ཡང་བསྐྱར་
བཤད་ན་ཁོ་པས་རྟག་ཏུ་སྨྱུག་ཁའི་མགྱོགས་ཚད་དེ་སྒྱུ་རྩལ་གཞུང་དྲང་གི་གདེང་འཇོག་
ཚད་གཞིར་བཟུང་བ་མ་ཟད། གཏིང་ཇི་ཙམ་ཟབ་ན་དེ་ཙམ་གྱིས་ལེགས་པར་འཛིན། འོན་
ཀྱང་རང་ཉིད་ཀྱི་སེམས་ནང་དུ་ཅི་འདྲ་བསམས་པ་ནི་བསམས་པ་ཙམ་ཡིན་ཞིང་། མི་སྐྱ་
དེ་ཚོས་ཧམ་པ་ཆེན་པོའི་སྒོ་ནས་གཞན་སྐྱོན་སྨྲ་བ་དེ་རྒྱ་ཡན་དུ་གཏན་ནས་མི་གཏོང་།
དེས་ན་གྱང་ལྡེབས་སུ་ཡོད་པའི་མཆོད་གཤོམ་ནང་གི་དཔྱིད་འགོའི་མེ་ཏོག་དམར་པོ་
དང་ལུག་མིག་མེ་ཏོག་སེར་པོའི་ཕྱོགས་སུ་ལྟ་བཞིན་སེམས་ནང་གི་ཁོང་ཁྲོ་ཕྱིར་བཏོན་ཏེ་
བཤད་རྒྱུར།
“དེ་ནི་དུས་དང་ཡུལ་ལ་བལྟ་རྒྱུ་རེད། སྐབས་འགར་མགྱོགས་པ་དང་། སྐབས་འགར་
དལ་བ་ཡོང་གི་རེད།”
“ཨ་ལེ།དུས་དང་ཡུལ་ལ་བལྟ་རྒྱུ། མ་གཞིར་དེ་འདྲ་ཡིན་པ་རེད།”
ཧྲེ་པིན་ཨུའེ་ཡིས་ཡིད་སྨོན་ཐེངས་གསུམ་པ་བྱས། འོན་ཀྱང་ཁོས་ཡིད་སྨོན་ཁོ་ན་ནས་
མཚམས་འཇོག་ཡེ་ནས་བྱེད་མི་སྲིད། ཁོས་དེར་མཐུད་དེ་གདོང་གཏུགས་ནས་འདྲི་རྒྱུར།
“འོ་ན། ཡང་ཡང་གླེང་བའི་རྩོམ་ཟིན་དེ་ཁྱེད་ཀྱིས་ཞལ་བཞེས་གནང་བ་ཡིན་ནམ་
མིན། ཁོ་ཁྲུན་ཧྲུའེ་ལྟ་བུས་”
“ང་དང་སྐུ་ཞབས་ཁྲུན་ཧྲུའེ་འདྲ་ཡི་མ་རེད།”
མཱ་ཆིན་ལ་སྐྱོན་ཞིག་ཡོད་པ་ནི་ཁོང་ཁྲོ་ཟོས་ཚེ་མས་མཆུ་ལོགས་གཡོན་དུ་དཀྱོག་
རྒྱུར་དགའ། དུས་དེར་གློ་བུར་དུ་ལོགས་གཡོན་དུ་དཀྱོགས་བྱུང་
“བཀའ་དེ་སྒྲུབ་ཐུབ་མ་སོང་། ཨཱ་ཧྲན། ཨཱ་ཧྲན། སྦྱིན་བདག་ཧོ་ཆོན་ཝུའུ་ལགས་ཀྱི་
ཞབས་ལྷམ་བཤམས་ཚར་རམ།”
དགུ།
མཱ་ཆིན་གྱིས་ཧོ་ཆོན་ཝུའུ་ཧྲེ་པིན་ཨུའེ་ཕྱིར་བསྐྲད་རྗེས་རང་ཉིད་གཅིག་པུ་ཁྱམས་
ཀྱི་ཀ་བར་བསྙེས་ཏེ་སྒོ་རའི་ནང་གི་ཡུལ་ལྗོངས་ལ་ལྟ་གིན་བསྡད་ཐོག་ད་དུང་ཡང་མ་
འཇགས་པའི་ཁོག་ནང་གི་ཁོང་ཁྲོ་གནོན་གང་ཐུབ་བྱས།
ཉི་འོད་སྒོ་ར་ཡོངས་སུ་འཕྲོས་ཤིང་། འདབ་ལོར་ཐོར་སྐྱོན་ཤོར་བའི་ཆུ་ཤིང་དང་། སྐྱ་
ཧྲེང་དུ་གྱུར་པར་ཉེ་བའི་གདངས་ཤིང་། སྔོ་ལྷོག་ལྷོག་གི་གནས་བརྟན་ཐང་ཤིང་། ལྗང་ཐིང་
ཐིང་གི་སྨྱུག་མ་བཅས་དང་མཉམ་དུ་ཚ་ལམ་ལམ་གྱིས་ཕིང་ཁ་ཤས་ལས་མེད་པའི་སྒོ་
རའི་སྟོན་ལྗོངས་ལ་རོལ། འདི་ཕྱོགས་སུ་ཁྲུས་སྣོད་འགྲམ་གྱི་པདྨ་མེ་ཏོག་ཐོར་ཟིན་ཏེ་རྐང་
རེ་འགའ་ལས་ལུས་མེད་པ་དང་། ཕར་ཕྱོགས་ཀྱི་རིབ་མའི་ཕྱི་རོལ་དུ་བཏབ་པའི་དྲི་ལྡན་
མེ་ཏོག་གིས་སྔར་བཞིན་དྲི་བསུང་རབ་ཏུ་འཐུལ་འོང་། གླག་རྒོད་ཀྱི་སྐད་སྒྲ་ནི་གསལ་ཞིང་
འཇེབས་པ་གླིང་བུའི་སྒྲ་དང་འདྲ་ཞིང་། རྒྱང་རིང་གི་མཁའ་དབྱིངས་ནས་དལ་བུ་དལ་
བུར་ཁྱབ་འོང་།
རང་བྱུང་ཁམས་ལ་ཁ་ཕྱོགས་སྐབས་ཁོ་པའི་སེམས་སུ་མི་ཡུལ་གྱི་མ་རབས་དབང་
མེད་དུ་དྲན། མི་རྣམས་སྟབས་མི་ལེགས་པའི་འབྱུང་རྐྱེན་ནི་མ་རབས་ཀྱི་མི་ཡུལ་འདི་རུ་
གནས་པས་ཡིན་ཞིང་། མ་རབས་ཀྱི་ཆེད་དུ་སྡང་སེམས་སྐྱེས་ཏེ་ཐ་ན་རང་ཉིད་ཀྱི་གཏམ་
སྤྱོད་ཀྱང་མ་རབས་སུ་འགྱུར་འགྲོ། དེ་ཡང་ད་ལྟ་རང་རང་ཉིད་ཀྱིས་ཀྱང་ཧོ་ཆོན་ཝུའུ་ཕྱིར་
ཕུད་པ་མིན་ནམ། མི་ཕྱིར་འབུད་པ་ནི་ཡ་རབས་ཀྱི་བྱ་སྤྱོད་ལོས་མིན། འོན་ཀྱང་ཕ་རོལ་པོ་
དངོས་གནས་མ་རབས་ཐ་ཤལ་ཡིན་པས་རང་ཉིད་ནི་འུ་ཐུག་ནས་དེ་ལྟར་མི་བྱེད་ཀ་མེད་
བྱུང་ལ་མཐར་དེ་ལྟར་བྱས་ཡོད། དེ་ལྟར་བྱས་པ་དེས་རང་ཉིད་ཀྱང་མ་རབས་ཐ་ཤལ་དུ་
གྱུར་ཏེ་ཧྲེ་པིན་ཨུའེ་དང་ཁྱད་པར་མེད་པའི་གསལ་བཤད་བྱེད། ཚིག་གཞན་ཞིག་གི་ཐོག་
ནས་བཤད་ན་རང་ཉིད་ཀྱང་རང་དབང་མེད་པར་ངན་རུལ་གྱི་ཚད་དེ་ལྟ་བུར་ལྷུངས་ཟིན།
བསམ་མཚམས་དེར་སླེབས་དུས་མི་རིང་བའི་གོང་དུ་ཐོན་པའི་གནས་ཚུལ་གཅིག་
མཚུངས་ཤིག་དྲན་འོང་། ན་ནིང་དཔྱིད་ཀར་མིང་ལ་ཁྲང་ཏའོ་ཀྲེང་པིན་ཨུའེ་ཟེར་བ་ཞང་
ཀྲོའུ་ཞིའུ་མུའུ་ཡི་ཤིན་ཐན་སྟོད་རྒྱུད་དུ་སྡོད་པའི་མི་ཞིག་གིས་མཱ་ཆིན་ལ་འཕྲིན་ཡིག་
ཅིག་སྤྲིངས་ཏེ་ཁོ་པ་དགེ་རྒན་དུ་བསྟེན་རྒྱུ་ཡིན་ཟེར། འཕྲིན་ཡིག་གི་ནང་དུ་བརྗོད་རྒྱུར།
ང་རང་ལོ་ན་ཉེར་གཅིག་ལ་རྣ་བ་འོན་པ་ནས་བཟུང་རྩོམ་ཡིག་གི་ཐོག་ནས་སྙན་གྲགས་
གནམ་འོག་ཏུ་ཁྱབ་པ་བྱ་རྒྱུའི་དམ་བཅའ་བཞག་པ་ཡིན། ལོ་ན་ཉེར་བཞིར་སོན་པའི་དེ་
རིང་བར་སྔ་ཕྱི་བར་གསུམ་དུ་རྩོམ་ཡིག་འབྲི་རྒྱུར་བློ་རྩེ་བསྒྲིམས་ཡོད། ང་ནི《དཔའ་རྒོད་
ཆོན་བརྒྱད་ཀྱི་རྣམ་ཐར》དང《གླིང་ཕྲན་ལ་སྐོར་སྐྱོད་བྱས་པའི་ཟིན་ཐོ》 ཡི་ཀློག་པ་པོ་རྣམ
དག་ཅིག་ལོས་ཡིན། ཡིན་ནའང་གྲོང་གསེབ་འདི་འདྲར་བསྡད་ན་གང་ལྟར་སློབ་སྦྱོང་དང་
རིག་རྩལ་སྦྱོང་བརྡར་ལ་སྟབས་མི་བདེ་བ་མང་པོ་འཕྲད་ཀྱིན་འདུག དེར་བརྟེན་གཟིམ་
ཁང་དུ་བཅར་ཏེ་ང་རང་འཁོར་མགྲོན་དུ་བརྩིས་ནས་གནས་སྐབས་ཉར་ན་ཆོག་གམ། དེ་
མིན་ང་རང་ལ་ད་དུང་དཔེ་དེབ་དྲུག་འདོན་རྒྱུར་འདང་བའི་སྒྲུང་གཏམ་གྱི་མ་ཡིག་ཡོད་
པས་དག་བཅོས་གནང་རོགས་ཞུ་རྒྱུ་མ་ཟད། ངའི་ཚབ་གནང་སྟེ་འོས་འཚམ་གྱི་དཔེ་སྐྲུན་
ཁང་ཞིག་བཙལ་ནས་དཔེ་སྐྲུན་གནང་རོགས་ཞུ་རྒྱུ་ཡིན། འཕྲིན་ཡིག་གི་བསྡུས་དོན་དེ་
ལྟར་ཡིན་ཞིང་། མཱ་ཆིན་གྱིས་བལྟས་ན་ཕ་རོལ་པོའི་རེ་བ་དེ་དག་ནི་རང་ཉིད་གཅིག་པུའི་
ཡིད་བཞིན་གྱི་ཁོག་རྩིས་ཁོ་ན་ཡིན། མཱ་ཆིན་མིག་ཤེད་ཡག་པོ་མེད་པས་ཡི་མུག་ནས་ཡོད་
ཁར་ཕ་རོལ་པོ་རྣ་བ་འོན་པ་ཡིན་པ་ཤེས་སྐབས་གདུང་སེམས་ཅུང་ཟད་སྐྱེས་འོང་། དེས་ན་
ཡིག་ལན་ཞིག་སྤྲིངས་ཏེ་བཏོན་པའི་རེ་བ་དང་ལེན་བྱེད་དཀའ་ཞེས་བྲིས། མཱ་ཆིན་གྱིས་དེ་
ལྟར་བྲིས་པ་ནི་དངོས་གནས་བཤད་ན་གལ་པོ་ཆེ་ལ་ནན་ཏན་གང་འོས་བྱས་པ་ཞིག་ཡིན།
བསམ་ཡུལ་ལས་འདས་པ་ཞིག་ལ་ཕ་རོལ་པོའི་ཡིག་ལན་ནི་འགོ་ནས་མཇུག་བར་འཕྱ་
དམོད་ཕུད་གཞན་ཅི་ཡང་མེད།
འཕྲིན་ཡིག་གི་འགོ་མར་འདི་ལྟར་བྲིས་ཡོད་པ་སྟེ། ཁྱོད་ཀྱི《དཔའ་རྒོད་ཆོན་བརྒྱད་
ཀྱི་རྣམ་ཐར》ཡིན་ནའང་འདྲ། 《གླིང་ཕྲན་ལ་སྐོར་སྐྱོད་བྱས་པའི་ཟིན་ཐོ》ཡིན་ནའང་འདྲ།
ཚང་མ་རིང་ལ་དྲི་ངན་འཐུལ་ཞིང་། ངས་ནི་ཁོང་ཁྲོ་མནན་ནས་ད་གཟོད་བལྟས་ཚར་བ་
ཡིན། འོན་ཀྱང་ཁྱོད་ཀྱིས་ངའི་སྒྲུང་གཏམ་། དཔེ་དེབ་དྲུག་ལས་མེད་པ་དེར་ཐ་ན་ལྟ་ཙམ་
ཡང་མི་བྱེད། ཁྱོད་ཀྱི་མི་གཤིས་དམན་པ་ནི་མིག་མཐོང་ལག་ཟིན་མ་རེད་དམ་ཞེས་དང་།
མཇུག་སྒྲིལ་དུ་དེ་བས་ཚིག་མཚོན་ཤུགས་ཆེན་བཏབ་ཡོད་པ་སྟེ། རྒན་རབས་པ་ཞིག་ཡིན་
ནའང་ཕྱི་རབས་པ་འཁོར་མགྲོན་དུ་བརྩིས་ནས་ཉར་མི་འདོད་པ་ནི་ངོ་མ་གདོན་འདྲེ་སེར་
སྣ་ཅན་ཞིག་རེད་ཅེས་བྲིས་ཡོད། མཱ་ཆིན་ཁོང་ཁྲོའི་མེ་ལྕེ་འབར་ཏེ་ཡིག་ལན་འཕྲལ་དུ་
སྤྲིངས་པ་དང་། ད་དུང་སྐད་ཆ་འདི་འདྲ་ཞིག་བྲིས་ཡོད་དེ། ངའི་སྒྲུང་གཏམ་སྐུ་ཉིད་ལྟ་བུའི་
ཤེས་དམན་གྱིས་བཀླགས་པ་ནི་ངའི་ཚེ་གང་པོའི་ཞབས་འདྲེན་ཡིན། དུས་དེ་ནས་བཟུང་
གོ་རྒྱུ་ཐོས་རྒྱུ་མེད་པར་གྱུར། ད་ཆ་ཀྲེང་པིན་ཨུའེ་ཟེར་བ་དེས་ད་དུང་ཡང་སྒྲུང་གཏམ་འབྲི་
གིན་ཡོད་དམ། ད་དུང་ཡང་ནམ་ཞིག་ཁོ་པའི་སྒྲུང་གཏམ་འཇར་པན་དུ་དར་ཁྱབ་ཡོང་
བའི་རྨི་ལམ་གཏོང་གིན་ཡོད་དམ་
དོན་དེ་དྲན་སྐབས་ཀྲེང་པིན་ཨུའེ་ནི་ཧ་ཅང་ཡ་ང་བ་ཞིག་ཡིན་པ་རང་བཞིན་དུ་
ཚོར་ལ། རང་ཉིད་ཀྱང་ཧ་ཅང་ཡ་ང་བ་ཞིག་ཡིན་པ་ཚོར། དེ་ལྟའི་ཚེ་ན་མཱ་ཆིན་ལ་སླར་
བརྗོད་མི་ཐུབ་པའི་དོས་ཆད་ཀྱི་ཚོར་སྣང་ཞིག་བྱུང་། ཉི་འོད་ནི་བློ་བདེ་བག་ཕེབས་ངང་
དྲི་ལྡན་མེ་ཏོག་ལ་འཕྲོས་ཏེ་དྲི་ཞིམ་ཕྱོགས་བཞིར་འཐུལ། ཆུ་ཤིང་དང་གདངས་ཤིང་ནི་སྒྲ་
མེད་འཇམ་ཐིང་དུ་གནས་ཏེ་ཐ་ན་ལོ་མས་ཀྱང་མི་འགུལ། གླག་རྒོད་ཀྱང་དང་ཐོག་དང་
འདྲ་བར་དེ་ལྟའི་སྤྲོ་སྣང་གི་སྐད་སྒྲ་བསྒྲགས་འོང་། རང་བྱུང་ཁམས་འདི་དང་། ད་དུང་
མི་ཡུལ་ཁམས་འདི་མཱ་ཆིན་གྱིས་རྨི་ལམ་རྨིས་པ་ལྟར་ཁྱམས་ཀྱི་ཀ་བར་བསྙེས་ཏེ་
དུས་ཡུན་སྐར་མ་བཅུའི་རྗེས་སུ་གཡོག་མོ་ཨཱ་ཧྲན་གྱིས་དགུང་ཟས་བཟོས་ཟིན་པ་སྙན་དུ་
གསོལ་བར་ཡོང་བའི་བར་ཧོན་འཐོར་ནས་གནས།
བཅུ།
མཱ་ཆིན་གྱིས་རང་གཅིག་པུ་སྤྲོ་སྣང་ཅི་ཡང་མེད་པར་དགུང་ཟས་ཟོས་ཟིན་ཏེ་ད་
གཟོད་དཔེ་ཁང་དུ་ཡོང་། སེམས་ནང་དུ་བརྗོད་མི་ཐུབ་པའི་ཟང་ཟིང་གིས་ཁེངས་པས་ཧ་
ཅང་མི་སྐྱིད་པར་གྱུར། རང་ཉིད་ལྷོད་ལ་བབས་ཕྱིར་ཡུན་རིང་ཁ་འབྱེད་མ་མྱོང་བའི《ཆུ་
ངོགས་གཏམ་རྒྱུད》 ཁ་ཕྱེ། ཁ་འབྱེད་ཐེངས་གཅིག་ལ་བུ་ཡུག་འཚུབ་པའི་མཚན་མོ་བར་
ཕྱེ་ཞིང་། གཟིག་མགོ་ཅན་ལིན་ཁྲུང་གིས་གཞི་བདག་ལྷ་ཁང་ནས་གཟན་རྩྭར་མེ་ཤོར་བ་
མཐོང་བའི་དུམ་བུ་དེ་བར་དུ་བལྟས། ངོ་མཚར་ཆེ་བའི་སྣང་ཚུལ་གྱིས་སྔར་བཞིན་ཁོ་པའི་
སྤྲོ་སྣང་རྒྱས་པར་བྱེད། འོན་ཀྱང་དུམ་བུ་གཅིག་བལྟས་རྗེས་དེ་ལས་ལྡོག་སྟེ་བློ་ཅུང་ཟད་མི་
བདེ་བར་གྱུར།
ཁྱིམ་མི་གནས་མཇལ་དུ་སོང་སྟེ་ད་དུང་ཡང་ལོག་མེད་པས་ཁང་པའི་ནང་དུ་སྐད་སྒྲ་
ཐྲིག་ཐྲིག་མེད། ཁོས་སེམས་ཤུགས་བསྐྱེད་དེ《ཆུ་ངོགས་གཏམ་རྒྱུད》ལ་གཏད་ནས་ཐ་མག་
འཐེན་གྱིན་བསྡད། དུ་ཞག་གི་དཀྱིལ་དུ་ཀླད་པའི་ནང་སྔར་ནས་ཡོད་པའི་དོགས་གནད་
ཅིག་སླར་ཐོན་བྱུང་།
ཀུན་སྤྱོད་པ་ཞིག་དང་སྒྱུ་རྩལ་པ་ཞིག་ཡིན་པའི་ཆ་ནས་དོགས་གནད་དེས་རྒྱུན་དུ་
འཁྲིལ་འོང་། དེ་སྔོན་ཁོ་པས “སྔོན་བྱོན་རྒྱལ་པོའི་ལུགས” ལ་དོགས་པ་གཏན་ནས་བྱེད་
མ་མྱོང་། དེ་ཡང་ཁོ་པ་རང་ཉིད་ཀྱིས་ཡོངས་གྲགས་སུ་བཤད་པ་ལྟར་ཁོ་པའི་སྒྲུང་གཏམ་
ནི “སྔོན་བྱོན་རྒྱལ་པོའི་ལུགས” སྒྱུ་རྩལ་གྱི་སྟེང་ནས་མཚོན་པར་བྱས་པ་ཞིག་ཡིན། དེ་
ལ་འགལ་བ་གང་ཡང་མེད། ཡིན་ནའང “སྔོན་བྱོན་རྒྱལ་པོའི་ལུགས” ཀྱིས་སྒྱུ་རྩལ་ལ་
སྤྲད་པའི་རིན་ཐང་དེ་ཁོ་པས་སེམས་ཀྱི་སྟེང་ནས་སྒྱུ་རྩལ་ལ་སྤྲོད་འདོད་པའི་རིན་ཐང་
ལྟར་ད་དུང་བསམ་ཡུལ་ལས་འདས་པའི་བར་ཐག་རིང་པོས་ཆོད་ཡོད། ཁོའི་སེམས་སུ་
ཀུན་སྤྱོད་པའི་ཕྱོགས་དེ་ཏན་ཏན་སྔ་མ་ཡིན་པ་དང་། སྐྱུ་རྩལ་པའི་ཕྱོགས་དེ་ཕྱི་མ་ཡིན་
པར་ཁས་ལེན་ལོས་བྱེད། མགོ་བདེ་དྲན་འཕྲུལ་ལ་བརྟེན་ནས་འོས་མེད་མཐུན་ཐབས་ཀྱི་
བྱ་ཐབས་བཀོལ་ཏེ་འགལ་བ་དེ་ལས་ཐར་བ་བྱ་རྒྱུའང་མ་བསམས་པ་མིན། དོན་དམ་དུ་
དེ་སྔ་ཁོས་ཡིན་མིན་ཐག་མི་ཆོད་པའི་སྐད་ཆ་འགའ་ཞིག་ཡོངས་བསྒྲགས་བྱས་ཏེ་མཐུན་
སྒྲིག་གི་བཤད་ཚུལ་དུ་སྤྱད་ནས་ཁོ་པས་སྒྱུ་རྩལ་ལ་བཟུང་བའི་རྣམ་འགྱུར་ཟ་ཟི་དེ་འགེབ་
འདོད་བྱེད་མྱོང་།
འོན་ཏེ་མི་གཞན་ལ་མགོ་སྐོར་གཏོང་ཐུབ་ཀྱང་རང་ཉིད་ལ་མགོ་སྐོར་གཏོང་མི་ཐུབ།
ཁོས་རིག་རྩོམ་གྱི་རིན་ཐང་རྩིས་མེད་དུ་བཏང་སྟེ “བཟང་སློབ་ངན་སྡོམ་གྱི་ལག་ཆ” ཞེས་
སུ་འབོད་མོད། ནམ་ཞིག་ལུ་ཆུ་བརྡོལ་བ་ལྟ་བུའི་སྒྱུ་རྩལ་གྱི་རིག་པ་ཐོལ་སྐྱེས་དང་འཕྲད་
ཚེ་དེ་མུར་བློ་མི་བདེ་བར་འགྱུར་ངེས་ཡིན། 《ཆུ་ངོགས་གཏམ་རྒྱུད》ནང་གི་དུམ་བུ་དེ་
བསམ་ཡུལ་ལས་འདས་ཏེ་ཁོ་པའི་འཆར་སྒོར་ཤུགས་རྐྱེན་དེ་འདྲ་ཐེབས་པ་ནི་ཕལ་ཆེར་
རྒྱུ་རྐྱེན་འདིར་ཐུག་ཡོད།
ཕྱོགས་དེའི་ཐད་མཱ་ཆིན་སེམས་ནང་དུ་སྡར་མ་ཡིན། ཁོས་སྐད་ཆ་ཚིག་གཅིག་ཀྱང་
མ་བཤད་པར་ཐ་མག་འཐེན་བཞིན་བློ་ཁ་ཨུ་ཚུགས་ཀྱིས་ད་དུང་ཡང་ཁྱིམ་དུ་མ་ལོག་པའི་
གཉེན་ཉེའི་སྟེང་དུ་བསྒྱུར། འོན་ཏེ《ཆུ་ངོགས་གཏམ་རྒྱུད》མིག་མདུན་དུ་བཤམས་ཡོད།
མི་བདེ་བའི་འཆར་སྒོས་ཐོག་མཐའ་བར་གསུམ་དུ《 ཆུ་ངོགས་གཏམ་རྒྱུད》 ལ་རུབ་ནས་
སྐོར་བ་རྒྱག་ཅིང་ཇི་ལྟར་བྱས་ཀྱང་ཕྱིར་སྐྲོད་མི་ཐུབ། དེའི་ཚེ་ན་ཡུན་རིང་མ་སླེབས་པའི་
ཧྭ་ཧྲན་ཏུའུ་པན་སྒོ་རྩར་སླེབས་བྱུང་། ཏག་ཏག་ཡོང་དགོས་པའི་དུས་ལ་འཁེལ་སོང་།
ཁོས་ལུས་ལ་འཇར་པན་གྱི་ཕྱུ་པའི་ཕྱི་གོས་སྟོད་ཐུང་དང་དོར་མ་གྱོན་ཡོད་པ་དང་། མཆན་
འོག་ཏུ་རས་ཐུམ་རྒྱ་སྨུག་ཅིག་བཅུག་ཡོད་ཅིང་། ཕལ་ཆེར་དཔེ་དེབ་ཕྱིར་སྤྲོད་བྱེད་པར་
ཡོང་བ་འདྲ།
མཱ་ཆིན་ཧ་ཅང་དགའ་སྟེ་ཆེད་དུ་སྒོ་ཁྱམས་སུ་གྲོགས་བཟང་དེ་བསུ་བར་སོང་།
“དེ་རིང་ཡོང་དོན་ནི་གཅིག་ནས་དཔེ་དེབ་ཕྱིར་འབུལ་ཞུ་རྒྱུ་དང་། གཉིས་ནས་
དངོས་པོ་ཞིག་ཁྱེད་ལ་གཟིགས་རོགས་ཞུ་རྒྱུ་ཡོད།”
དཔེ་ཁང་ནང་དུ་འཛུལ་མ་ཐག་ཧྭ་ཧྲན་གྱིས་ངོ་མ་དེ་ལྟར་བཤད་བྱུང་། སླར་ལན་
གཅིག་བལྟས་པས་རས་ཐུམ་ཕུད་ད་དུང་དར་སེང་རི་མོ་འདྲ་བའི་དངོས་པོ་ཞིག་འཁྱེར་
ཡོད་པ་དེ་ཤོག་བུས་བཏུམས་ཡོད།
“གལ་ཏེ་ཁོམ་པ་ཡོད་ན་འདི་ལ་གཟིགས་ཙམ་གནང་རོགས།"
“ཨ་ལེ།འོ་ན་ངས་སྔོན་ལ་ཡིད་ཚིམ་པ་ཞིག་ལྟ་ཡི་ཡིན།”
ཧྭ་ཧྲན་ཕལ་ཆེར་སྤྲོ་བ་འཕེལ་བ་འདྲ་སྟེ། ཆེད་དུ་འཛུམ་དམུལ་དམུལ་གྱིས་རང་ཉིད
ཀྱི་བསམ་ཚུལ་འགེབས་པ་དང་འབྲེལ་ཤོག་བུས་བཏུམས་པའི་དར་སེང་རི་མོ་དེ་ཁ་ཕྱེ། རི་
མོའི་སྟེང་དུ་སྐྱེ་སྟོབས་ཉམས་ཤིང་འདབ་ལོ་བོར་བའི་སྡོང་རྐང་འགའ་ཞིག་བྲིས་ཡོད་པ་
དེ་དག་ཉེ་རིང་མི་གཅིག་པ་དང་། ཐ་རེ་ཐོ་རེར་གནས་པ། ནགས་གསེབ་ཏུ་ལག་པ་རྡེབ་
བཞིན་བག་ཕེབས་ངང་གླེང་མོལ་བྱེད་པའི་སྐྱེས་པ་གཉིས་ལངས་ནས་བསྡད་འདུག ས་
སྟེང་དུ་ལྷུངས་པའི་སྡོང་ལོ་སེར་པོ་ཡིན་ནའང་འདྲ། ཡང་ན་སྡོང་རྩེར་འདུས་པའི་ཁྭ་
ཏའི་ཁྱུ་ཚོགས་ཡིན་ནའང་འདྲ། རི་མོའི་ངོས་སུ་ཅུང་གྲང་བའི་སྟོན་ཉམས་མི་མངོན་པའི་
གནས་གཅིག་ཀྱང་མ་མཆིས།
མཱ་ཆིན་གྱིས་ཧན་ཧྲན་དང་ཧྲེ་ཏེ་ཡི་རི་མོ་འདྲ་བཤུ་བྱས་པའི་སྐྱ་ཚོན་རི་མོ་དེར་ཅེར་
བཞིན་མིག་ནང་དུ་མཉེན་ཞིང་འཇམ་པའི་འོད་ཟེར་ཞིག་རིམ་གྱིས་འཁྱུག
“ཁྱེད་རང་གི་རི་མོ་ག་དུས་ཡིན་ཡང་སྤུས་དག་འདི་འདྲ་རེད། འདིས་ང་རང་ཝང་
མོའོ་ཅེ་དྲན་པར་བྱས་བྱུང་། འདིའི་མཚོན་དོན་ནི ‘ཏིང་ཤགས་རྡུང་བཞིན་ཟས་ཀྱི་སྦྱིན་
པ་ཁྭ་ཏའི་ཚང་གི་འོག་ཏུ་བཏང་། དབེན་སྟོང་ནགས་སུ་བསྐྱོད་པའི་ཚེ་ན་འདབ་ལོ་ལྷུང་
བའི་སྐད་སྒྲ་གྲགས' ཟེར་བ་དེ་མིན་ནམ།”
བཅུ་གཅིག
“འདི་ནི་ཁ་སང་རང་བྲིས་པ་ཡིན། བློ་ལ་བབས་ཙམ་བྱུང་། གལ་སྲིད་བགྲེས་སོང་
ཁྱེད་ཀྱི་ཡིད་ལ་འཐད་ན་ཉར་ཚགས་གནང་རྒྱུར་འཁྱེར་ཡོང་བ་ཡིན།”
ཧྭ་ཧྲན་གྱིས་སྨ་ར་བཞར་མ་ཐག་པའི་སྔོ་སངས་སངས་ཀྱི་ཨོག་མར་བྱིལ་བྱིལ་བྱེད་
བཞིན་ཡིད་ཚིམས་པའི་ངང་དེ་ལྟར་བཤད།
“བློ་ལ་བབས་ཟེར་ཡང་ད་བར་བྲིས་པའི་རི་མོའི་ནང་ནས་བློ་ལ་ཅུང་ཙམ་བབས་པ་
ཡིན། རི་མོ་འབྲི་དུས་རྒྱུན་དུ་ཅི་བསམ་དེ་འགྲུབ་ཡོང་གི་མི་འདུག"
“འོ་ན་བཀའ་དྲིན་ཧ་ཅང་ཆེ། ཁྱེད་རང་ལ་སྔར་ནས་འབུལ་ཆེན་ཞེས་འབོད་ཀྱི་
ཡོད་པ་རེད། ངོ་མ་སེམས་ཀྱིས་བཟོད་ཀྱི་མི་འདུག"
མཱ་ཆིན་གྱིས་མིག་རི་མོར་ལྟ་བཞིན་ཁ་ནས་ཤབ་ཤུབ་ཏུ་བཀའ་དྲིན་ཆེ་ཡང་ཡང་ཞུས།
རྒྱུ་རྐྱེན་ཅི་སྟེ། སེམས་ནང་གློ་བུར་དུ་རང་ཉིད་ཀྱི་ལས་ཀ་ཕ་གིར་བཞག་སྟེ་སྒྲུབ་ཚར་མེད་
པ་དྲན།ཧྭ་ཧྲན་ཡང་རང་ཉིད་ཀྱི་རི་མོར་བསམ་བློ་གཏོང་གིན་ཡོད་པ་འདྲ།
“གནའ་མིའི་རི་མོར་ལྟ་ཐེངས་རེར་རྒྱུན་དུ་སྤུས་དག་འདི་འདྲ་འབྲི་ཐུབ་པ་ག་རེ་
ཡིན་ནམ་སྙམ་གྱི་འདུག ལྗོན་ཤིང་ནི་ལྗོན་ཤིང་ཡིན་པ་དང་། རི་རྡོ་ནི་རི་རྡོ་ཡིན་པ། མི་
སྣ་ནི་མི་སྣ་ཡིན་པ། ངོ་མ་ཇི་མ་ཇི་བཞིན་རེད། གནའ་མིའི་སེམས་ཁམས་བག་ཡངས་
པོ་འདི་འདྲ་བྲིས་པ་ནི་མངོན་སུམ་གསོན་རྗེན་རང་རེད། ཚད་གཞི་འདི་ཙམ་འབྲི་ཐུབ་
པར་དངོས་གནས་ཧ་ལས་སོང་། ངའི་ངོས་ནས་བཤད་ན་བྱིས་པ་ཞིག་གི་ཆུ་ཚད་ལའང་
སླེབས་མེད།”
“ཡིན་ནའང་གནའ་མིས་ཀྱང་གཞོན་སྐྱེས་རེ་བ་ཆེ་ཞེས་བཤད་མྱོང་ཡོད་ཡཱ།”
མཱ་ཆིན་གྱིས་ཧྭ་ཧྲན་ལ་བལྟས། ཁོ་པ་བློ་རྩེ་གཅིག་སྒྲིམ་ངང་རང་ཉིད་ཀྱི་རི་མོར་
བསམ་བློ་གཏོང་གིན་ཡོད་པ་མཐོང་དུས་སེམས་ནང་དུ་ཕྲག་དོག་ཅུང་ཟད་སྐྱེས་པ་འདྲ་སྟེ།
དམིགས་བསལ་གྱིས་ཀུ་རེ་ཞིག་བརྩེས་འོང་།
“གཞོན་སྐྱེས་དངོས་གནས་རེ་བ་ཆེ། ང་ཚོ་ནི་གནའ་མི་དང་གཞོན་སྐྱེས་ཀྱི་བར་
དུ་བཙིར་ཏེ་རང་དབང་རང་ལ་མེད་པ་དང་། མི་གཞན་གྱིས་འབུད་བཞིན་འདེད་བཞིན་
མདུན་དུ་བསྐྱོད་རྒྱུའི་སྐལ་བ་ལས་མེད། ང་ཚོ་འདི་ལྟར་ཡིན་པར་མ་ཟད། ཕལ་ཆེར་
གནའ་མི་ཡང་འདི་འདྲ་ཡིན་ཤས་ཆེ། རྗེས་རབས་པའང་གཅིག་མཚུངས་ཡིན་ངེས།”
“རེད་ལགས། མདུན་དུ་མ་བསྐྱོད་ན་ལམ་སེང་སྐྱེལ་གྱི་རེད།དེ་ལྟར་ན་གལ་ཆེ་ཤོས་
ནི་སྔོན་ལ་མདུན་དུ་ཇི་ལྟར་བསྐྱོད་དགོས་པའི་ཐབས་བཀོད་ཅིག་འཐེན་དགོས། ཐ་ན་
གོམ་པ་གང་བསྐྱོད་ཀྱང་འགྲིག”
“དེ་འདྲ་རང་རེད། དེ་ནི་གཞན་ཅི་ལས་ཀྱང་གལ་ཆེ།”
མགྲོན་པོ་དང་བདག་པོ་རང་རང་གིས་བཤད་པའི་སྐད་ཆར་སེམས་འགུལ་ཐེབས་ཏེ་
གཉིས་ཀ་རེ་ཞིག་ཁ་གྲག་མི་ཐུབ་པར་གྱུར་ནས་སྟོན་དུས་ཀྱི་དཔོག་དཀའ་བའི་སྐད་སྒྲ་དེ་
དག་ལ་རྣ་བ་ཉན་བཞིན་གནས།
“《དཔའ་རྒོད་ཆོན་བརྒྱད་ཀྱི་རྣམ་ཐར》འབྲི་བདེ་པོ་འདུག་གམ།"
ཅུང་ཟད་སོང་རྗེས་ཧྭ་ཧྲན་གྱིས་སྐད་ཆའི་བརྗོད་གཞི་བསྒྱུར་ཏེ་དེ་སྐད་དྲིས།
“ག་ལ་ཡོང་། གོམ་ཁ་མདུན་དུ་སྤོ་ཐུབ་མ་བྱུང་། ངོ་མ་ཐབས་ཤེས་མི་འདུག དེའི་
ཐད་ལ་ཡང་ཕལ་ཆེར་གནའ་མིར་མི་དོ་བ་འདྲ།”
“བགྲེས་སོང་ཁྱེད་ཀྱིས་དེ་འདྲ་གསུངས་ན་ང་ཚོ་ནི་དེ་བས་ངོ་གནོང་བ་འདུག”
“ངོ་གནོང་བ་བཤད་དགོས་ན་ང་ནི་སུ་ལས་ཀྱང་ངོ་གནོང་དགོས་པ་རེད། ཡིན་
ནའང་གང་ལྟར་གང་ཐུབ་ཅི་ཐུབ་བྱ་དགོས་པ་ལས་ཐབས་གཞན་མེད། ཉེ་དུས་ང་གང་
ལའང་མ་འཛེམ་པར《དཔའ་རྒོད་ཆོན་བརྒྱད་ཀྱི་རྣམ་ཐར》དང་འཐབ་རྩིས་ཡོད།”
མཱ་ཆིན་གྱིས་དེ་སྐད་སྨྲ་བཞིན་ངོ་ཚ་བ་ལྟར་སྡུག་གད་ཅིག་བགད།
“མ་གཞིར་ཧ་ལས་ནའང་རིག་རྩོམ་ཙམ་ཡིན་པའི་བསམ་བློའང་གཏོང་མྱོང་། འོན་
ཀྱང་དངོས་སུ་སྒྲུབ་དུས་ལས་སླ་པོ་དེ་འདྲ་མི་འདུག”
“ང་རི་མོ་འབྲི་དུས་ཀྱང་དེ་འདྲ་རེད། ངའི་སེམས་ལ་རི་མོ་བྲིས་ཚེ་རང་ནུས་གང་
ཡོད་ཀྱིས་མཐའ་འཁྱོངས་པ་འབྲི་དགོས་རེད་བསམ་གྱི་འདུག”
“ཕྱོགས་སོ་སོས་གང་ཐུབ་ཅི་ཐུབ་བྱེད་ཀྱིན་ཡོད་ཨང་།"
ཁོ་གཉིས་ཀྱིས་སྐད་མགོ་མཐོན་པོས་གད་མོ་བགད། འོན་ཀྱང་དགོད་སྒྲ་དེའི་ནང་
ན་ཁོ་གཉིས་ཁོ་ནས་མ་གཏོགས་མི་རྟོགས་པའི་དོས་ཆད་ཀྱི་སྣང་བས་གང་ཡོད་ལ། དུས་
མཚུངས་སུ་དོས་ཆད་ཀྱི་སྣང་བ་དེ་ལས་སླར་མགྲོན་པོ་དང་བདག་པོ་གཉིས་ལ་ཤུགས་
ཆེའི་སྤྲོ་སྣང་ཞིག་ལྡན་པ་ཚོར་འོང་།
“ཡིན་ནའང་རི་མོ་འབྲི་བ་ནི་མི་རྣམས་ཡིད་སྨོན་འཆོར་བ་ཞིག་རེད། མ་མཐར་
ཡང་གཞུང་ཕྱོགས་ཀྱི་བཀའ་བཀྱོན་ཕོག་མི་སྲིད། དེ་ནི་ཅི་ལས་ཀྱང་ལེགས།”
ད་ཐེངས་མཱ་ཆིན་གྱིས་སྐད་ཆའི་བཤད་ཕྱོགས་གློ་བུར་དུ་བསྒྱུར།
བཅུ་གཉིས།
“བཀའ་བཀྱོན་ཕོག་མི་སྲིད། བགྲེས་སོང་ཁྱེད་ཀྱིས་བརྩམས་པའི་བརྩམས་ཆོས་ཀྱང་
དེ་ལ་ཐུགས་ཁྲལ་གནང་དགོས་པ་ཨེ་ཡོད།”
“ག་ནས་ཡིན། མང་ཐག་ཆོད་རེད།”
དེ་ནས་མཱ་ཆིན་གྱིས་དངོས་དཔེ་ཞིག་དྲངས་ཏེ་དཔེ་དེབ་ཞིབ་བཤེར་དཔོན་སྒེར་
གཅོད་མཐར་སོན་པའི་གསལ་བཤད་བྱས། དེ་ཡང་སྒྲུང་གཏམ་ནང་དཔོན་པོས་ལྐོག་རྔན་
བླངས་པའི་སྐོར་དུམ་བུ་ཞིག་བྲིས་ཡོད་པས་དེས་ན་ཁོ་པར་བཟོ་བཅོས་བྱ་དགོས་པའི་
བཀའ་ཕབ།དོན་དེར་མཱ་ཆིན་གྱིས་སྐྱོན་བརྗོད་བྱེད་རྒྱུར།
“ཞིབ་བཤེར་དཔོན་ལྟས་ངན་དེ་ཚོས་ཀླན་ཀ་ཇི་ཙམ་བཙལ་བ་དེ་ཙམ་གྱིས་རང་
མཚང་བརྡོལ་བས་དགོད་ཧ་ཅང་བྲོ་པོ་འདུག ཁོ་པ་རང་ཉིད་ཀྱིས་ལྐོག་རྔན་ལེན་གྱི་ཡོད
པས་མི་གཞན་གྱིས་ལྐོག་རྔན་ལེན་པའི་སྐོར་བྲིས་ན་མི་འདོད་པར་བཙན་ཤེད་ཀྱིས་བཟོ་
བཅོས་བྱེད་དུ་འཇུག་གི་རེད། ཁོ་ཚོ་རང་ཉིད་མ་རབས་ཐ་ཤལ་ཡིན་པ་དང་། ངན་སེམས་
འཆང་རྒྱུར་དགའ་བས་གང་ལྟར་ཕོ་མོའི་བརྩེ་དུང་དང་འབྲེལ་བ་ཡོད་ཚེ་དཔེ་དེབ་གང་
ཞིག་ཡིན་རུང་ལམ་སེང་ཆགས་སྲེད་ཀྱི་དཔེ་དེབ་རེད་ཟེར་བར་མ་ཟད། ད་དུང་རང་ཉིད་
ཀུན་སྤྱོད་ཐད་རྩོམ་པ་པོ་ལས་ལེགས་པར་རློམ་སྟེ་ངོ་མ་ངུ་མི་ཤེས་དགོད་མི་ཤེས་པ་བཟོ་ཡི་
འདུག ཁ་དཔེར་སྤྲེའུ ས་མེ་ལོང་ལ་བལྟས། ཁ་གཉེར་མཆེ་གཙིགས་མཐོང་ཞེས་པ་ལྟར་
རང་ཉིད་མི་གཞན་ལས་དམན་པ་ཤེས་པས་ཁོང་ཁྲོ་ཟ་ཡི་ཡོད་པ་འདྲ།”
མཱ་ཆིན་གྱིས་དཔེ་གང་མང་དྲངས་པས་ཧྭ་ཧྲན་གད་མོ་དབང་མེད་དུ་ཤོར།
“ཕལ་ཆེར་ཚུལ་དེ་རིགས་མང་པོ་ཡོད་བཟོ་འདུག འོན་ཏེ་བཟོ་བཅོས་མི་བྱེད་ཀ་
མེད་བྱུང་ཡང་བགྲེས་སོང་ཁྱེད་ཀྱི་ངོ་སོར་གནོད་ཀྱི་མ་རེད། ཞིབ་བཤེར་དཔོན་གྱིས་བཤད་
པར་ཁ་ཡ་བྱེད་མི་དགོས། བརྩམས་ཆོས་ཡག་པོ་ནི་ཡག་པོ་རང་རེད།”
“སྐད་ཆ་དེ་འདྲ་ཡིན་ནའང་ངན་ཤེད་སྒལ་རལ་གྱི་གནས་ཚུལ་ཧ་ཅང་མང་པོ་
འདུག འོ་རེད། ད་དུང་ཐེངས་ཤིག་བཙོན་པ་འཕྲད་པར་འགྲོ་མཁན་གྱིས་ཟས་དང་གོས་
བསྐྱལ་བའི་སྐོར་བྲིས་པ་དེ་ཡང་ཡིག་ཕྲེང་ལྔ་དྲུག་ཅིག་བསུབས་སོང་།”
མཱ་ཆིན་གྱིས་དེ་ལྟར་རྗོད་བཞིན་ཇི་མི་སྙམ་པར་ཧྭ་ཧྲན་དང་མཉམ་དུ་ཧ་ཧ་ཞེས་བགད།
“འོན་ཀྱང་ལོ་ལྔ་བཅུ་དང་བརྒྱ་འདས་རྗེས་ཞིབ་བཤེར་དཔོན་དེ་དག་ལུད་དང་
ས་ལ་འགྱུར་འགྲོ་མོད། 《དཔའ་རྒོད་ཆོན་བརྒྱད་ཀྱི་རྣམ་ཐར》 ནི་ཇི་སྲིད་བསྐལ་བརྒྱར་
གནས་ངེས་རེད།”
དཔའ་རྒོད་ཆོན་བརྒྱད་ཀྱི་རྣམ་ཐར》གནས་ནའང་འདྲ་མ་གནས་ནའང་འདྲ།
གང་ལྟར་ངས་བལྟས་ན་ག་དུས་ཡིན་རུང་ཞིབ་བཤེར་དཔོན་ཡོད་ངེས་རེད།"
“རེད་དམ། ངས་ནི་དེ་འདྲ་བསམ་གྱི་མེད།”
“ཞིབ་བཤེར་དཔོན་མེད་པའི་དབང་དུ་བཏང་ནའང་ཞིབ་བཤེར་དཔོན་དེ་ཚོའི་
རིགས་སྤྱི་ཚོགས་གང་དུ་ཡང་ཐོན་མཚམས་ཆད་མྱོང་མེད། དཔེ་ཆ་མེ་ལ་སྲེག་པ་དང་ཤེས་
ཡོན་ཅན་གསོན་སྦས་གཏོང་བ་དེ་གནའ་དུས་ཁོ་ནར་ཡོད་པ་རེད་བསམ་གྱི་འདུག་གམ།
དེ་འདྲ་བསམས་ན་རྦད་དེ་ནོར་བ་རེད།”
“དེང་ཆར་བགྲེས་སོང་ཁྱེད་ཀྱིས་ཡི་ཐང་ཆད་པའི་སྐད་ཆ་ཁོ་ན་གསུང་གི་འདུག”
“དེ་ནི་ང་ཡི་ཐང་ཆད་པ་མ་རེད། ཞིབ་བཤེར་དཔོན་གྱིས་ཁྲིམས་མེད་སྒལ་རལ་བྱེད་
པའི་སྤྱི་ཚོགས་འདིས་ང་ཡི་ཐང་ཆད་དུ་བཅུག་བྱུང་།”
“དེ་ལྟར་ཡིན་ཚེ་གསར་རྩོམ་ལ་འབད་ན་དེ་བས་མི་ལེགས་སམ།”
“ཕལ་ཆེར་དེ་འདྲ་ཁོ་ན་བྱ་དགོས་པ་འདྲ།”
“འོ་ན་ང་ཚོ་མཉམ་དུ་གང་ཐུབ་ཅི་ཐུབ་བྱ།”
ཐེངས་འདིར་ཁོ་གཉིས་སུ་ཞིག་གིས་ཀྱང་གད་མོ་བགད་མེད། གད་མོ་མ་བགད་པས་
མ་ཚད་མཱ་ཆིན་གྱིས་ད་དུང་རྣམ་འགྱུར་སྒམ་པོའི་ངང་ཧྭ་ཧྲན་ལ་བལྟས། ཧྭ་ཧྲན་གྱི་སྐད་
ཆ་དེ་ཀུ་རེ་འདྲ་ཡང་རྣ་ལ་ལྷག་ཏུ་གཟན་པའི་ཚོར་སྣང་བྱུང་།
“གཞོན་སྐྱེས་ཚོས་ཐོག་མར་གསོན་པོར་འཚོ་རྒྱུ་དེ་ཚུལ་མཐུན་ཡིན་པ་ཤེས་དགོས།
རང་སྲོག་བློས་གཏོང་བྱེད་འདོད་ན་ག་དུས་ཡིན་རུང་བྱས་ཆོག”
འཁྱུག་ཙམ་སོང་རྗེས་མཱ་ཆིན་གྱིས་དེ་ལྟར་སྨྲས། ཁོས་ཧྭ་ཧྲན་གྱི་ཆབ་སྲིད་ལྟ་བ་
རྟོགས་ཀྱི་ཡོད་ཅིང་། སྐབས་དེར་གློ་བུར་དུ་བློ་མི་བདེ་བའི་ཚོར་སྣང་ཅུང་ཟད་བྱུང་བས་ད་
གཟོད་དེ་ལྟར་བཤད་ཡོད། ཧྭ་ཧྲན་གྱིས་འཛུམ་དམུལ་དམུལ་ཁོ་ན་བྱེད་པ་ལས་ཡིན་མིན་
ཅི་ཡང་མི་བརྗོད།
བཅུ་གསུམ།
ཧྭ་ཧྲན་སོང་རྗེས་མཱ་ཆིན་གྱིས་སྤྲོ་སྣང་དེ་མ་ཡལ་བའི་སྐབས་དང་བསྟུན་ཏེ《དཔའ་
རྒོད་ཆོན་བརྒྱད་ཀྱི་རྣམ་ཐར》མུ་མཐུད་ནས་འབྲི་དགོས་པར་སེམས་པས་དེས་ན་འཆར་
ཅན་བཞིན་སྒྲོག་ཙེའི་འགྲམ་དུ་བསྡད། ཁོ་ལ་རྣམ་ཀུན་ནས་གོམས་གཤིས་ཤིག་ཡོད་པ་ནི་
རྒྱུན་དུ་ཉིན་གོང་མར་བྲིས་པ་རྣམས་འགོ་ནས་མཇུག་བར་ཐེངས་གཅིག་ཀློག་པ་དང་། དེ་
རྗེས་སླར་གཤམ་འོག་དག་མུ་མཐུད་ནས་འབྲི་བར་བྱེད། དེར་བརྟེན་དེ་རིང་ཡང་སྔོན་ལ་
ཡིག་ཕྲེང་གི་བར་ཐག་གུ་དོག་ལ་ཚགས་དམ་པ་དང་། མཚལ་སྨྱུག་གིས་བཟོ་བཅོས་བརྒྱབ་
ནས་ཤོག་ལྷེ་ཧྲིལ་པོ་དམར་པོར་གྱུར་པའི་མ་ཟིན་ཤོག་ལྷེ་ཁ་ཤས་བླངས་ཏེ་སེམས་རྣལ་དུ་
ཕབ་ནས་དལ་བ་དལ་བུར་བསྐྱར་ཀློག་ཐེངས་གཅིག་བྱས།
རྒྱུ་རྐྱེན་ཅི་སྟེ། བྲིས་ཟིན་པའི་རྩོམ་ཡིག་དང་རང་ཉིད་ཀྱི་བསམ་ཚུལ་གཅིག་
མཚུངས་སུ་གཏན་ནས་གནས་མེད་ཅིང་། ཡིག་འབྲུ་དང་ཡིག་ཕྲེང་གི་བར་ན་གང་ས་གང་
དུ་ལྷད་ཞུགས་པའི་འཛེར་སྒྲ་ཞིག་མཆིས་པ་དེས་བརྩམས་ཆོས་ཧྲིལ་པོའི་མཐུན་སྦྱོར་ལ་
གཏོར་སྐྱོན་བཏང་འོང་།ཐོག་མར་དེ་ནི་ཁོང་ཁྲོ་ཟ་ཐལ་ཆེ་བའི་རྐྱེན་གྱིས་རེད་སྙམ།
“སྐབས་དེར་སེམས་པ་མི་སྐྱིད་པ་དེས་ལན་སོང་། འདི་ནི་རང་ཉིད་ཀྱིས་ནུས་ཤུགས་
ཡོད་རྒུ་བཏོན་ནས་བྲིས་པ་ཡིན་ཡཱ།”
བསམ་མཚམས་དེར་སླེབས་དུས་སླར་བསྐྱར་ཀློག་ཐེངས་གཅིག་བྱས། འོན་ཀྱང་ད་
གིན་དང་མི་འདྲ་བ་ཅི་ཡང་མེད་ཅིང་། སྔར་ལྟར་ཆེས་ངན་པས་དེ་མུར་སེམས་ནང་དུ་
འཚབ་སྣང་ཞིག་སྐྱེས་ཏེ་རྒད་པོ་ཞིག་དང་ཡེ་ནས་མི་འདྲ་བར་གྱུར།
“སྔོན་དུ་བྲིས་པ་དེ་དག་གང་འདྲ་བྱུང་བ་ཡིན་ནམ།"
ཁོས་དེ་སྔོན་བྲིས་པའི་དུམ་བུ་དེར་ཡང་བསྐྱར་བལྟས། སྔར་བཞིན་ལག་ཞོར་ཐབས་
ཆག་དང་། འབྲི་སྟངས་ཟང་ཟིང་། ཚིག་སྦྱོར་རགས་པ་བཅས་ཀྱིས་གང་འདུག ཡང་མུ་
མཐུད་ནས་མདུན་དུ་བལྟས། སླར་ཡང་མུ་མཐུད་ནས་མདུན་དུ་བལྟས།
མུ་མཐུད་ནས་བལྟས་པས་མིག་ནང་དུ་མངོན་པ་ནི་སྒྲིག་གཞི་ཐ་ཞན་དང་། སྒྲིག་
ཚུལ་ཟང་ཟིང་གི་བརྩམས་ཆོས་ཤིག་ཡིན་ཞིང་། ཡུལ་ལྗོངས་ཞིབ་འབྲིས་མི་རྣམས་ལ་བག་
ཆགས་སྤུ་ཙམ་ཡང་འཇོག་མི་ཐུབ་པ་དང་། དུང་སེམས་མཚོན་སྟངས་ཀྱིས་མི་གཞན་གྱི་
སེམས་པ་སྒུལ་མི་ཐུབ་པ། གཏམ་གླེང་ལ་གནས་ལུགས་ཀྱི་གཞི་འཛིན་ས་སྤུ་ཙམ་ཡང་
མེད་པ་ཞིག་ཡིན། ཉིན་མང་པོར་དཀའ་བ་སྤྱད་ནས་བྲིས་པའི་མ་ཟིན་ལེའུ་ཁ་ཤས་དེ་དག་
ལ་དེ་རིང་ཁོས་བལྟས་པ་ན་དོན་སྙིང་མེད་པའི་ཚིག་རྙོག་ཤ་སྟག་ཡིན་པས་དེ་མ་ཐག་ཁོ་པ་
སྙིང་ཁར་གྲི་གུ་ཕོག་པ་ལྟ་བུའི་སྡུག་བསྔལ་གྱི་གནས་སུ་གྱར།
“ད་ནི་འགོ་ནས་བསྐྱར་འབྲི་བྱ་རྒྱུ་ལས་ཐབས་མེད།”
མཱ་ཆིན་གྱིས་སེམས་ནང་ནས་དེ་ལྟར་རྗོད་བཞིན་མ་ཡིག་ཤུགས་ཀྱིས་ཕུད་ཐོག་ལག་
པ་གཅིག་གིས་བསྐྱོར་ཏེ་གློ་ཕབ་ནས་ཉལ། ཕལ་ཆེར་ད་དུང་ཡང་མ་རྩོམ་སྐོར་ལ་སེམས་
ཁུར་བྱེད་ཀྱིན་ཡོད་པ་འདྲ་སྟེ། མིག་ཟུང་སྒྲོག་ཙེ་དང་གཏན་ནས་མི་བྲལ། དེ་ཡང་སྒྲོག་ཙེ་
འདིའི་སྟེང་ནས་ཁོས《 ཀུང་ཅན་ཀྲང་གཡོས》དང《རྨི་ལམ་སྐྱིད་པོ》བརྩམས་ཡོད་ལ། ད་
ཆ་སླར་ཡང《དཔའ་རྒོད་ཆོན་བརྒྱད་ཀྱི་རྣམ་ཐར》རྩོམ་བཞིན་ཡོད། སྒྲོག་ཙེའི་སྟེང་གི་
སྣག་གཞོང་དང་། གཡུ་འབྲུག་རྭ་མེད་ས་ལ་ཙོག་པའི་དབྱིབས་ཅན་གྱི་ཤོག་བུ་གནོན་ཆས།
སྦལ་པའི་དབྱིབས་ཅན་གྱི་པིར་འཁྲུ་ཟངས་སྣོད། ཤིང་པདྨ་དང་སེང་གེ་བརྐོས་པའི་དཀར་
ཡོལ་སྔོ་ཁྲའི་སྣག་ཚ་དབུར་གཞོང་།དེ་བཞིན་སྣ་མའི་མེ་ཏོག་བརྐོས་པའི་མོང་ཙུང་གི་སྨྱུག་
རྩའི་པིར་སྣོད་སོགས་ཡིག་ཆས་དེ་དག་ཚང་མ་ཁོ་པའི་གསར་རྩོམ་གྱི་དཀའ་ཚེགས་ལ་སྔ་
ས་ནས་གོམས་འདྲིས་སུ་གྱུར་ཡོད། ཡིག་ཆས་དེ་དག་ལ་ལྟ་བཞིན་ད་ཐེངས་ཀྱི་ཕམ་ཉེས་
དེས་ཁོ་པའི་ཚེ་གང་གི་ངལ་རྩོལ་ལ་གྲིབ་སོ་ཞིག་དཀྲིགས་པ་ཚོར་བ་སྟེ། ཁོ་པ་རང་ཉིད་
ཀྱི་དངོས་ཡོད་ནུས་རྩལ་ལ་ཐེ་ཚོམ་དབང་མེད་དུ་ཟོས་ཏེ་སེམས་སྡུག་རང་ཤུགས་སུ་སྐྱེས་
ཤིང་། བཀྲ་མི་ཤིས་པའི་ཚོར་སྣང་ཞིག་བྱུང་།
“ད་གིན་བར་ད་དུང་ཡང་ད་ལྟའི་སྤྱི་ཚོགས་འདིར་སུས་ཀྱང་འགྲན་དུ་མེད་པའི
རྩོམ་དེབ་རླབས་པོ་ཆེ་ཞིག་བརྩམ་རྒྱུའི་བསམ་བློ་གཏོང་བཞིན་ཡོད། དེ་ནི་མི་གཞན་དང་
འདྲ་བར་མཁས་རློམ་ཙམ་ཡིན་པའི་ངེས་པ་མེད།”
སེམས་སྡུག་དེས་ཁོ་པར་ཁེར་རྐྱང་གི་ཚོར་སྣང་འཕར་མ་ཞིག་བསྣན་ཏེ་བཟོད་ཐབས་
བྲལ་བར་གྱུར། ཁོ་པས་གུས་བཀུར་བྱེད་པའི་འཇར་པན་དང་ཀྲུང་གོའི་ཕུལ་བྱུང་རྩོམ་པ་
པོ་ཞིག་ཡིན་ཕྱིན་ཁོང་རྣམ་པའི་མདུན་དུ་རང་ཉིད་ནི་ནམ་ཡང་ཁེངས་སྐྱུང་གུས་ལྡན་
ཞིག་ཡིན་པ་བརྗེད་མེད། འོན་ཀྱང་དུས་རབས་གཅིག་མཚུངས་ཀྱི་རྩོམ་པ་པོའི་ནང་གི་
ནུས་མེད་ཐབས་རྡུགས་དེ་ཚོར་སྒྲོབ་ཉམས་ཆེན་པོ་འདོན་པར་བྱེད། དེའི་འབྲས་བུར་
རང་ཉིད་ཀྱི་འཇོན་ནུས་ཀྱང་ཁོ་ཚོ་དང་འདྲ་འདྲར་འགྱུར་བ་མ་ཟད། ད་དུང་ཞེ་སུན་པའི་
ལྐུགས་པ་ལྷ་མཐོང་ཞིག་ཏུ་གྱུར་ཡོད། དོན་དངོས་དེ་ཁོ་པ་མཱ་ཆིན་གྱིས་ཁས་ལེན་ག་ལ་
བྱེད། འོན་ཀྱང་ཁོ་པའི “བདག་འཛིན” ཤུགས་ཆེ་རྐྱེན “རྟོགས་པ་ཐོབ་པ” དང “རྣམ་
རྟོག་མེད་པ” བཟོས་ནས་རང་ཉིད་ལ་ཐར་པ་ཐོབ་པར་བྱེད་མི་ཐུབ།
ཁོས་སྒྲོག་ཙེའི་མདུན་དུ་ཉལ་ཏེ་ཕམ་ཉེས་སུ་གྱུར་པའི་མ་ཡིག་དེར་ལྟ་ཞིང་། མིག་
མདངས་དེ་ནི་རྐྱེན་ལམ་དུ་ཤོར་བཞིན་པའི་དེད་དཔོན་གྱིས་མིག་ཧྲིག་ཧྲིག་ངང་གྲུ་
གཟིངས་ཆུ་གཏིང་དུ་དིམ་པར་ལྟ་བ་དང་འདྲ། ཁོས་ཁ་ཅི་ཡང་མ་གྲག་པར་ཡུན་རིང་ཚད་
ལས་འགལ་བའི་རེ་ཆད་དང་འཐབ་མོ་བཀྱེད། དེའི་ཚེ་ན་ཁོའི་རྒྱབ་ཕྱོགས་ཀྱི་བཅད་ཁྲ་
ཧར་སྒྲ་དང་བཅས་ཏེ་ཕྱེ་ནས “སྤོ་བོ་ལགས། ང་ལོག་ཡོད” ཅེས་པའི་སྐད་སྒྲ་ཞིག་གྲགས་
པ་དང་འབྲེལ་ཆེས་འཇམ་པའི་ལག་ཆུང་ཟུང་གིས་ཁོའི་སྐེ་ལ་འཐམས་འོང་། དེ་ལྟ་མིན་
ན་ད་དུང་ཇི་ཙམ་བར་ཡི་མུག་དགོས་མིན་མི་ཤེས། ཚ་བོ་ཐའེ་ལང་གིས་བཅད་ཁྲ་ཕྱེ་སྟེ་
འཕྲལ་མར་མཱ་ཆིན་གྱི་བརླ་སྟེང་དུ་མཆོངས་ཤིང་། བྱིས་པ་ཁོ་ནས་ད་གཟོད་འཛེམ་ཟོན་
མེད་པར་བློ་ཁོག་དེ་འདྲ་རྩོམ་ཕོད།
“སྤོ་བོ་ལགས། ང་ལོག་ཡོང་བ་ཡིན།
“ཨ་ལེ།དེ་འདྲའི་མགྱོགས་པ་ལ།"
དེ་ལྟར་སྨྲ་བཞིན《དཔའ་རྒོད་ཆོན་བརྒྱད་ཀྱི་རྣམ་ཐར》གྱི་རྩོམ་པ་པོའི་གཉེར་མས་
གང་བའི་ངོ་གདོང་སྟེང་དུ་དེ་མ་ཐག་འཛུམ་མདངས་ཀྱི་མེ་ཏོག་བཞད་ཅིང་མི་གཞན་ཞིག་
ཏུ་བརྗེས་པ་དང་མཚུངས།
བཅུ་བཞི།
ཚོམས་ཆེན་ནང་དུ་འཁྲུག་ཆ་ཧ་ཅང་དོད། ཚེ་རོགས་ཨཱ་པེའི་མགྲིན་སྒྲ་ཕྲ་མོ་དེ་ཐོས་
ཐུབ་ལ། མནའ་མ་ཨཱ་ལུའུའི་མཚེར་སྣང་གི་སྐད་སྒྲ་དེ་ཡང་ཐོས་ཐུབ། ད་དུང་དུས་ངེས་
མེད་དུ་སྐྱེས་པའི་སྐད་གདངས་སྦོམ་པོ་ཞིག་ཀྱང་འདྲེས་འོང་ཞིང་། ཕལ་ཆེར་བུ་ཙུང་པེ་
ཡང་སྐབས་འདིར་སྟབས་འཁེལ་ནས་ལོག་ཡོད་པ་འདྲ། ཐའེ་ལང་གིས་སྤོ་བོའི་བརླ་སྟེང་
དུ་བཞོན་ཏེ་ཆེད་མངགས་མ་ཡིན་ཡིན་མདོག་གི་ཉམས་ཤིག་བསྟན་ནས་གནམ་གཅལ་ལ་
ལྟ་གིན་བསྡད་ཅིང་། ཧ་ལམ་མི་རྒན་གྱི་ཁ་བརྡར་རྣ་བ་ཉན་པ་དང་འདྲ། ངོ་གདོང་ཆུང་ངུ་
དེར་ཕྱི་རོལ་གྱི་བསིལ་རླུང་ཕོག་པས་དམར་ཕིག་ཕིག་ཏུ་གྱུར་ཡོད་པ་དང་། སྣ་གཤོག་ཆུང་
ཆུང་དེ་དབུགས་འབྱིན་རྔུབ་དང་བསྟུན་ནས་ལྷེམ་ཙམ་ལྷེམ་ཙམ་བྱེད།
“སྤོ་བོ་ལགས།ངས་བཤད་ན།"
ས་དམར་མདོག་གི་ཕྱོགས་ཐོན་ལྭ་བ་གྱོན་པའི་ཐའེ་ལང་གིས་གློ་བུར་དུ་ཁ་གྲག་བྱུང་།
བྱིས་པས་གང་ནུས་ཅི་ནུས་ཀྱིས་གང་ཞིག་ལ་བསམ་བློ་གཏོང་ལ། ཡང་གང་ཐུབ་ཅི་ཐུབ་
ཀྱིས་གད་མོར་བཟོད་སྒོམ་བྱས་པས་མཛེས་ཀོང་ཆུང་ངུ་དེ་ཡུད་ཙམ་ནས་མངོན་པ་དང་
ཡུད་ཙམ་ནས་ཡལ་འགྲོ། སྣང་ཚུལ་དེར་མཱ་ཆིན་གད་མོ་ཤོར།
“ཉིན་ལྟར་ཡག་མོ་ཡག་མོ་བྱ།”
“རེད། ཉིན་ལྟར་ཡག་མོ་ཡག་མོ་བྱ།”
“སྙིང་རུས་གྱིས་ཨང་།”
མཱ་ཆིན་གྱིས་ཧེ་ཧེ་ཞེས་གད་མོ་བགད། གད་མོ་དགོད་བཞིན་དུ་སྐད་ཆའི་གླེང་ཁ་
བླངས་ནས་དྲིས་དོན།
“ད་དུང་ག་རེ་ཡོད། "
“ད་དུང་ཨུན་ད་དུང་རླུང་མ་སྟོན།”
“ཡཱ། ཡཱ། དེ་དག་ཡིན་ནམ།’
“ད་དུང་ཡོད་དཱ།”
ཐའེ་ལང་གིས་བཤད་ཟིན་རྗེས་སྐྲ་སྐོར་བསླས་པའི་མགོ་བོ་ཆུང་ཆུང་དེ་ཡར་བཏེགས་
ཏེ་རང་ཉིད་ཀྱང་གད་མོ་ཤོར། ཁོས་གད་མོ་བགད་མ་ཐག་མིག་ཟིམ་ནས་སྲུབས་ཀ་ཞིག་
ཏུ་གྱུར་ཅིང་། ཆེས་དཀར་བའི་སོ་ཆུང་ཕྱིར་མངོན་པ་དང་། ད་དུང་མཛེས་ཀོང་ཟུང་ཞིག་
མངོན་འོང་། ཁོ་ཆེས་ཆུང་བའི་ཚུལ་དེར་བལྟས་ན་དུས་ཕྱིས་ལོ་ན་ལོན་རྗེས་དེ་བས་
འཇིག་རྟེན་གྱི་སྐྱེ་བོ་ཀུན་དང་འདྲ་བར་ཡ་ང་བར་འགྱུར་སྲིད་པ་ཇི་ལྟར་ཡང་སེམས་ལ་
འཆར་མི་ཐུབ། མ་གཞིར་མཱ་ཆིན་ཕ་བུ་ལྷན་འཛོམས་ཀྱི་བདེ་བར་འཁོད་མོད། སེམས་ནས་
ཤབ་ཤུབ་དེ་ལྟར་སྨྲས། ཡིན་ནའང་ཁོ་ལ་དེ་བས་ཀུ་རེ་རྩེ་འདོད་པར་གྱུར།
“ད་དུང་ག་རེ་ཡོད།”
“ད་དུང་ཡོད་ཡཱ། ད་དུང་མང་པོ་མང་པོ་ཡོད།”
“མང་པོ་ག་རེ་ཡོད།"
“ཨུན། སྤོ་བོ་ལགས་རྗེས་མ་དེ་བས་ཧ་ལས་དགོས་པར་འགྱུར་གྱི་རེད། དེར་
བརྟེན་”
“ཧ་ལས་དགོས་པར་འགྱུར། དེར་བརྟེན་ག་རེ།”
“དེར་བརྟེན་ཁྱེད་ཀྱིས་བཟོད་པ་སྒོམ་དགོས།”
“བཟོད་པ་སྒོམ་གྱི་ཡོད་ཡཱ།” མཱ་ཆིན་དབང་མེད་དུ་སྒམ་པོར་གྱུར་ཏེ་ལན་དེ་ལྟར་
བཏབ།
“བཤད་ཚུལ་ལྟར་ན་ད་དུང་ཡང་བཟོད་པ་ཡག་མོ་ཡག་མོ་སྒོམ་དགོས་པ་འདུག”
“སུས་བཤད་ཀྱི་འདུག་གམ།”
“དེ་” ཐའེ་ལང་གིས་པྲ་ཆལ་གྱི་སྒོ་ནས་སྤོ་བོར་མིག་ལྟ་ཞིག་བྱས་ཏེ་དགོད་
བཞིན་དུ “སུས་བཤད་ཀྱི་འདུག་ཨེ" ཞེས་ལྡོག་འདྲི་ཞིག་བྱས།
“ཏག་ཏག་རེད། དེ་རིང་ཁྱེད་རང་གནས་མཇལ་བར་ཕྱིན་པ་རེད། དགོན་པའི་ནང་
གི་བཙུན་པས་བཤད་པ་མིན་ནམ།”
“མ་རེད།”
ཐའེ་ལང་གིས་ལང་གིས་ལམ་སེང་མགོ་བོ་དཀྲུག་གིན་མཱ་ཆིན་གྱི་བརླ་སྟེང་དུ་ལུས་པོ་ཕྱེད་
ཙམ་བསྒུར་ཞིང་ཨོག་མ་ཅུང་ཟད་བཏེགས་ཏེ་བཤད་རྒྱུར།
“དེ་”
“སུ་རེད།”
“ཆན་ཚའོ་དགོན་པའི་སྤྱན་རས་གཟིགས་ཀྱིས་དེ་འདྲ་གསུང་གི་འདུག”
དེ་ལྟར་ཤོད་ཀྱིན་དུ་སྤྲོ་སྣང་ངང་གད་མོ་བགད་ཅིང་། བགད་ཤུགས་ཆེ་བ་ནི་ནང་མི་
ཡོངས་ཀྱིས་ཐོས་ཐུབ། ཕལ་ཆེར་མཱ་ཆིན་གྱིས་བཟུང་བར་དོགས་པ་འདྲ་སྟེ། རྟབ་རྟབ་པོར་
ཟུར་དུ་མཆོངས་ཤིང་། དཀའ་བ་མེད་པར་སྤོ་བོ་ཁོ་པའི་མགོ་སྐོར་འོག་ཏུ་ཚུད་པས་དགའ་
ནས་ཐལ་མོ་རྡེབ་བཞིན་ཚོམས་ཆེན་གྱི་ཕྱོགས་སུ་བརྒྱུགས་ནས་སོང་།
འོན་ཀྱང་ཏག་ཏག་དེའི་ཚེ་ན་མཱ་ཆིན་གྱི་སེམས་སུ་གཟབ་ནན་དེ་ལས་ཆེ་བ་མེད་
པའི་བསམ་ཚུལ་ཞིག་འཆར་འོང་། ཁོ་པའི་ཕྱི་ཚུལ་འཛུམ་དམུལ་དམུལ་ཡིན་ཞིང་སྐྱིད་
སྣང་ཤིན་ཏུ་ལྡན་པར་སྣང་མོད། ཤེས་མེད་ཚོར་མེད་ཁྲོད་མིག་ཟུང་མཆི་མས་གང་། དགོད་
གཏམ་དེ་ཐའེ་ལང་རང་ཉིད་ཀྱིས་བསམ་བློ་བཏང་བ་ཡིན་ནམ་ཡང་ན་ཁོའི་ཨ་མས་
བསླབས་པ་ཡིན་ནམ། དེ་ཁོ་པ་འདྲི་མི་འདོད། འགག་རྩའི་དུས་དེར་ཚ་བོའི་ཁ་ནས་སྐད་
ཆ་དེ་འདྲ་ཐོས་པ་ན་མཱ་ཆིན་གྱི་སེམས་སུ་བསམ་ཡུལ་ལས་འདས་སོང་སྙམ།
“སྙིང་རུས་བྱོས།རླུང་མ་སྟོན། ད་དུང་བཟོད་པ་ཡག་པོ་སྒོམ་དགོས། སྤྱན་རས་
གཟིགས་ཀྱིས་གསུངས་པ་ཡིན་ནམ།”
ལོ་ན་དྲུག་ཅུ་འགལ་བའི་སྒྱུ་རྩལ་པ་རྒན་གྲས་དེས་མིག་ཆུ་འཁོར་འཁོར་གྱིས་དགོད་
བཞིན་དུ་བྱིས་པའི་སྤྱོད་ཚུལ་ལྟར་མགོ་བོ་ལྡེམ་ལྡེམ་བྱས།
བཅོ་ལྔ།
ཉིན་དེའི་མཚན་མོ།
སྒྲོན་སྟེགས་སྟེང་དུ་ཤོག་ཁེབས་སྒོར་མོ་ཞིག་གཡོགས་ཡོད་པས་འོད་དེ་ཙམ་མི་
གསལ། མཱ་ཆིན་སྒྲོན་མེའི་འོག་ཏུ《དཔའ་རྒོད་ཆོན་བརྒྱད་ཀྱི་རྣམ་ཐར》མུ་མཐུད་ནས་
འབྲི་བཞིན་ཡོད། ཁོ་པ་རྩོམ་ཡིག་འབྲི་སྐབས་ཁྱིམ་མི་སུའང་དཔེ་ཁང་དུ་ཡོང་མི་ཆོག་པས་
ཁང་པའི་ནང་དུ་འཇམ་ཐིང་ཐིང་ཡིན་ཞིང་། སྒྲོན་མེའི་སྡོང་བུས་སྣུམ་རྫས་འཐེན་པའི་
སྒྲ་ཁོ་ནས་འཛིང་འབུའི་སྐད་སྒྲ་དང་བསྡོངས་ཏེ་དལ་ཞིང་རིང་བའི་མཚན་མོའི་དོས་ཆད་
བརྗོད་པར་བྱེད།
སྨྱུ་གུ་ཐོག་མར་འཛུགས་སྐབས་ཀླད་པའི་ནང་དུ་འོད་སྣང་རབ་རིབ་ཅིག་འཁྱུག་འོང་།
ཡིག་ཕྲེང་བཅུ་ཉི་ཤུ་ཞིག་བྲིས་ཟིན་པའི་སྐབས་ན་འོད་སྣང་དེ་རིམ་བཞིན་གསལ་དུ་སོང་།
མཱ་ཆིན་གྱིས་ཉམས་མྱོང་ལ་བལྟོས་ནས་གང་དེ་ཅི་ཞིག་ཡིན་པ་རྟོགས་པས་གཟབ་གཟབ་
ནན་ནན་ངང་སྨྱུ་གུ་བཟུང་སྟེ་མུ་མཐུད་ནས་བྲིས།རིག་པ་ཐོལ་སྐྱེད་ནི་མེ་སྤོར་བའི་གནས་
ལུགས་དང་མཚུངས། མེ་ཁ་གསོ་སྟངས་མ་ཤེས་ན་འབར་ཙམ་བྱས་ཀྱང་དེ་མུར་ནུབ་
འགྲོ་
“བྲེལ་བ་བྱེད་མི་རུང་། བསམ་བློ་གཏིང་གང་ཟབ་གཏོང་དགོས།”
མཱ་ཆིན་གྱིས་རང་ཉིད་ལ་སྨྱུ་གུའི་འདོད་ཕྱོགས་དང་བསྟུན་ཏེ་སྲབ་ཐག་ལས་བྲལ་
བའི་རྟ་རྒོད་ལྟར་གློད་མི་རུང་བའི་དྲན་སྐུལ་ཐེངས་འགའ་ཞིག་བྱས། ད་གིན་ཀླད་
པའི་ནང་གི་འོད་འཚེར་དེ་ཆེས་ཆུང་བ་ནི་སྐར་མ་དང་འདྲ་ཡང་ད་ལྟ་སྟོབས་ཆེ་བ་ནི་
མཚོ་རླབས་འཕྱུར་བ་དང་མཚུངས་ཤིང་། ཐད་ཀར་དྲག་ཏུ་བརྒྱུགས་འོང་བར་མ་ཟད།
རྒྱུག་ཤུགས་ཇེ་ཆེ་ནས་ཇེ་ཆེར་སོང་སྟེ་བཤད་ཁོམ་རྩོད་ཁོམ་མེད་པར་ཁོ་པ་མདུན་དུ་
དེད་འགྲོ།
དུས་ཡུན་ཅི་ཙམ་འདས་པ་མི་ཤེས། ད་ལྟ་འཛིང་འབུའི་སྐད་སྒྲ་ཐོས་མི་འགྱུར།
སྐབས་འདིར་སྒྲོན་སྟེགས་སྒོར་མོའི་འོད་སྣང་གསལ་པོ་དེ་འདྲ་མེད་ཀྱང་མིག་ཟུང་ལ་ངལ་
དུབ་ཀྱི་ཚོར་བ་ཅི་ཡང་མ་བྱུང་། སྨྱུ་གུ་བཟུང་རྗེས་གཟི་རྔམ་འཇའ་རིང་ལྟར་ཆེ་ཞིང་ཤོག་
སྟེང་གི་འཕྲེད་གཞུང་ཀུན་ཏུ་ཁྱབ། ཁོ་པས་སྨྱུ་གུ་སྒུལ་ཏེ་མྱུར་འབྲི་བྱེད་པའི་ཚུགས་ཀ་དེ་
ནི་སེམས་ཤུགས་ལ་འཐབ་པ་དང་འདྲ།
ཀླད་པའི་ནང་གི་ཀླུང་ཆེན་དེ་ཏག་ཏག་ཨ་སྔོན་འཕྲེད་དུ་བཅད་པའི་དགུ་ཚིགས་
དང་འདྲ་བར་གནས་གང་ཞིག་ནས་ལང་ལོང་དུ་བརྒྱུགས་འོང་ཞིང་། རྒྱུག་ཤུགས་དྲག་
པས་ཁོ་པ་སྐྲག་པར་གྱུར། གལ་ཏེ་ལུས་ཤུགས་ཀྱིས་མ་ཐེག་ན་ཇི་ལྟར་བྱ། ཁོས་སྨྱུ་གུ་དམ་
པོར་བཙིར་ཏེ་རང་ཉིད་ལ་ཡང་ནས་ཡང་དུ་བཤད་རྒྱུར།
“གང་ལྟར་དབུགས་རྒྱུན་མ་ཆད་ཚེ་མུ་མཐུད་ནས་འབྲི་དགོས། འབྲི་དགོས་པའི་
རྩོམ་ཡིག་སྐབས་འདིར་མ་བྲིས་ན་ཕལ་ཆེར་ནམ་ཡང་འབྲི་མི་ཐུབ།”
ཀླུང་ཆེན་དེ་རབ་རིབ་ཀྱི་འོད་ཟེར་ཞིག་ལྟར་མྱུར་ཚད་སྤུ་ཙམ་ཡང་དལ་དུ་མ་སོང་
བར་ལང་ལོང་དུ་འཕྱུར་ཞིང་། ཁོ་པ་ཁ་ཡ་བྱེད་ཁོམ་མེད་པར་གྱུར་པས་ཡོད་ཚད་སྣུབ་
ཀྱིན་འུར་འུར་དུ་རྒོལ་བར་འོང་། ཁོ་པ་ཡོངས་སུ་ཕམ་སོང་། ཡོད་ཚད་རྣ་རྒྱབ་ཏུ་བསྐྱུར་ཏེ་
ཀླུང་ཆེན་དེ་དེད་ནས་སྨྱུག་ཁ་འཁོན་ཐོགས་མེད་པར་སྒུལ་བ་ནི་རླུང་འཚུབ་ཆར་དྲག་
དང་མཚུངས།
སྐབས་དེར་རྒྱལ་པོ་དང་འདྲ་བའི་ཁོ་པའི་བརྗིད་ཉམས་ཅན་གྱི་མིག་ནང་དུ་མཆིས་
པ་ནི་ཁེ་གྱོང་ཐོབ་ཤོར་མིན་ལ། དགའ་སྡང་འཁོན་བརྩེ་ཡང་མིན། དེ་བས་བསྟོད་སྨད་ཀྱི་
ཆེད་དུ་དཀའ་བ་སྤྱད་པའི་སེམས་འཛིན་ནི་སྤུ་ཙམ་ཡང་མཐོང་རྒྱུ་མེད་ཅིང་། དེ་ལས་ལྡོག་
པ་ནི་བསམ་གྱིས་མི་ཁྱབ་པའི་སྤྲོ་སྣང་གིས་ཁེངས་ཡོད། ཡང་ན་དེ་ནི་མི་རྣམས་ཡིད་དབང་
ཤོར་བའི་དྲིན་གཟོའི་བསམ་པ་ཡིད་སྐྱོ་ཞིང་བརྗིད་ཉམས་ལྡན་པ་ཞིག་ཡིན་ཞེས་བརྗོད་
ཆོག དྲིན་གཟོའི་བསམ་པ་དེ་རིགས་མ་རྟོགས་ཚེ་རིག་རྩོམ་རོ་གསུམ་གྱི་ཞིམ་མངར་ལ་
ཞིབ་བརྟག་ཇི་ལྟར་བྱེད། རིག་རྩོམ་གྱི་རྩོམ་པ་པོའི་རྔམ་བརྗིད་ལྡན་པའི་རྣམ་ཤེས་ལའང་
ཤེས་རྟོགས་ཇི་ལྟར་བྱེད། འདི་ནི་ཏག་ཏག “མི་ཚེ” མ་ཡིན་ནམ། སྙིགས་རོ་དང་ལྗན་ལྗིན་
ཡོད་ཚད་གཙང་མར་བཀྲུས་རྗེས་གཏེར་རྡོ་གསར་རྐྱང་ཞིག་ལྟར་འོད་ཟེར་ཆེམ་ཆེམ་ངང་
རྩོམ་པ་པོའི་མདུན་དུ་མངོན་འོང་
སྐབས་དེར་ཚོམས་ཆེན་ནང་དུ་སྒྱུག་མོ་ཨཱ་པེ་དང་མནའ་མ་ཨཱ་ལུའུ་གཉིས་སྒྲོན་མེར་
ཁ་གཏད་ནས་འཚེམ་ལས་བྱེད་བཞིན་ཡོད། ཕལ་ཆེར་ད་ལྟ་ཐའེ་ལང་བསྙལ་ཟིན་པ་འདྲ།
ལུས་རིད་པའི་ཙུང་པེ་གཞོགས་གཅིག་ཏུ་བསྡད་དེ་སྨན་རིལ་འདྲིལ་བར་བྲེལ་བཞིན་
མཆིས།
“ཁྱོད་ཀྱི་ཨ་ཕ་ད་དུང་ཉལ་མེད་དམ།”
ཨཱ་པེས་ཁབ་རྩེ་ཞག་ཚིལ་ཚིལ་གྱི་སྐྲ་ལོར་བརྡར་ཙམ་བརྡར་ཙམ་བྱས་ཏེ་དེ་ཙམ་མི་
འདོད་པའི་ངང་སྡུག་བཤད་མུག་བཤད་བྱས།
“དེབ་འབྲི་རྒྱུ་ཁོ་ནར་གཡེངས་ཏེ་ཚང་མ་བརྗེད་ངད་དུ་བཏང་བ་གཏན་འཁེལ་
རེད།"
ཨཱ་ལུའུ་ཡིས་མིག་སྔར་བཞིན་ཁབ་ལ་ཅེར་ཏེ་མགོ་སྒུར་སྒུར་ངང་ལན་དེ་ལྟར་བཏབ།
“ཁོང་ལ་དངོས་གནས་འུ་ཐུག་སོང་། ཁེ་བཟང་ནི་མང་པོ་ལེན་རྒྱུ་མི་འདུག”
ཨཱ་པེས་དེ་ལྟར་རྗོད་བཞིན་དུ་བུ་དང་མནའ་མར་ལྟ་ཙམ་བྱས། ཙུང་པེས་མ་ཐོས་པར་
བརྫུས་ཏེ་ཁ་མ་གྲག ཨཱ་ལུའུ་ཡིས་ཀྱང་ཁ་མ་གྲག་པར་མུ་མཐུད་ནས་ཁབ་སྐུད་སྐར་མདའ་
འཁྱུག་པ་ལྟར་བཀོལ། འདི་གར་ཡིན་ནའང་འདྲ། དཔེ་ཁང་གི་ནང་དུ་ཡིན་ནའང་འདྲ།
གང་སར་འཛིང་འབུའི་ཙིར་སྒྲ་ཐོས་ཐུབ་ཅིང་། ཙིར་སྒྲ་དེས་སྟོན་ཉམས་སྔར་བས་ཇེ་སྟུག་
ཏུ་འགྲོ།
1917ལོའི་ཟླ11པར།

ཕོ་རྒོད་ཀྱི་འཇོན་ཐང་།

“ཤང་ཡུས་ཟེར་བའི་མི་དེ་གང་ལྟར་ཕོ་རྒོད་འཇོན་ཐང་ཅན་ཞིག་མ་རེད།”
ཧན་རྒྱལ་རབས་ཀྱི་དམག་སྤྱི་ཆེན་མོ་ལུའེ་མཱ་ཐུང་གིས་རྟ་གདོང་ལྟ་བུའི་ངོ་གདོང་དེ་
རིང་དུ་འཐེན་ཏེ་ཨོག་ཚོམ་ཐར་ཐོར་དེར་བྱིལ་བྱིལ་བྱེད་བཞིན་དེ་ལྟར་སྨྲས།
ཁོའི་ཉེ་འགྲམ་དུ་མི་བཅུ་གྲངས་ཤིག་འདུས་ཡོད་པ་དང་། དཀྱིལ་དུ་སྒྲོན་མེ་ཞིག་སྤར་
ཡོད་པ་དེ་ངོ་གདོང་རེ་རེར་དམར་ལམ་ལམ་དུ་འཕྲོས་ཤིང་མཚན་མོའི་དམག་གུར་སྟེང་
གི་རྒྱན་སྤྲོས་སུ་གྱུར། ངོ་གདོང་ཚང་མའི་སྟེང་དུ་མཐོང་དཀོན་པའི་འཛུམ་མདངས་ཤིག
མངོན་འོང་། དེ་ནི་ཕལ་ཆེར་དེ་རིང་གི་གཡུལ་འགྱེད་དེ་ཁྲུའུ་རྒྱལ་ནུབ་མའི་བཙན་བདག་
ལ་འཐབ་སྟེ་གང་དེའི་མགོ་ལག་བླངས་པས་རྒྱལ་ཁ་ཐོབ་པའི་སྤྲོ་སྣང་ད་དུང་ཡང་མ་ཡལ་
བས་ཡིན་སྲིད།
“རེད་དམ།”
དེའི་ཁྲོད་ཀྱི་སྣ་གཟེངས་མཐོ་ལ། མིག་མདའ་རྣོ་ཞིང་། མཆུ་ཟུར་དུ་སྣང་ཆུང་གི
འཛུམ་ཆུང་མངོན་པའི་ངོ་གདོང་ཞིག་གིས་ལུའེ་མཱ་ཐུང་གི་སྨིན་མཚམས་ལ་ཅེར་བཞིན་
ལན་ཞིག་བསློགས། རྒྱུ་མཚན་ཅི་སྟེ། ལུའེ་མཱ་ཐུང་ཅུང་ཟད་འུ་ཐུག་པར་སྣང་།
“ཤང་ཡུས་ཀྱི་ཤེད་ཤུགས་ས་སྟེང་ན་འགྲན་ཟླ་བྲལ་བ་ལོས་ཡིན། གོ་ཐོས་ལ་ཐུའུ་
ཧྲན་རི་བོའི་ཡུས་རྒྱལ་པོའི་ལྷ་ཁང་གི་རྡོའི་བསང་ཕོར་རྐང་རིང་དེ་ཡང་ལྟེབ་བཅད་གཏོང་
ཐུབ་ཀྱི་ཡོད་སྐད་འདུག དེ་རིང་གི་འཐབ་ཐེངས་དེའི་ནང་དུ་ཡང་དེ་ལྟར་རེད། སྐབས་
ཤིག་རིང་གུས་པའི་སེམས་ལ་སྲོག་ཤོར་སོང་སྙམ་བྱུང༌། ལི་ཙོ་བཀྲོངས་སོང་། ཝང་ཧེང་
ཡང་བཀྲོངས་སོང་། ཟིལ་རྔམ་དེར་དོ་ཟླ་མི་འདུག ཤེད་ཤུགས་དེ་ངོ་མ་ས་སྟེང་ན་འགྲན་
ཟླ་བྲལ་བ་ཞིག་རེད།”
“ཧ་ཧ།”
ཁ་གཏད་ཀྱི་ངོ་གདོང་ནས་སྔར་བཞིན་སྣང་ཆུང་གིས་དགོད་པ་དང་། རྔམ་བརྗིད
ཀྱིས་མགོ་བོ་ལྡེམ་ཙམ་ལྡེམ་ཙམ་བྱས། དམག་གུར་གྱི་ཕྱི་རོལ་དུ་སྒྲ་མེད་འཇམ་ཐིང་དུ་
གནས་ཤིང་། རྒྱང་རིང་ནས་དུང་བརྡ་ལན་གཉིས་གསུམ་ཞིག་གྲགས་པ་ལས་གཞན་ཐ་ན་
རྟའི་སྣ་དབུགས་ཀྱང་ཐོས་རྒྱུ་མེད། སྐབས་དེར་གང་ཞིག་ནས་འཐུལ་བ་མི་ཤེས་པའི་ལོ་
རྙིད་ཀྱི་དྲི་མ་ཞིག་ཁྱབ་འོང་།
“ཡིན་ནའང” ཞེས་ལུའེ་མཱ་ཐུང་གིས་ངོ་གདོང་ཡོངས་ལ་སྐོར་ལྟ་ཞིག་བྱས་པ་དང་།
དངོས་གནས་ཡིན་མདོག་གིས་མིག་བཙུམ་ཙམ་བྱས་ཏེ “ཡིན་ནའང་ཕོ་རྒོད་འཇོན་
ཐང་ཅན་ཞིག་གཏན་ནས་མ་རེད། དཔང་རྟགས་ནི་དེ་རིང་གི་དམག་འཐབ་དེ་རེད། ཁྲུའུ་
དམག་ཕམ་ནས་ཨུའུ་ཅང་གཙང་འགྲམ་དུ་ཕྱིར་འཐེན་བྱེད་དུས་རྟ་པ་ཉེར་བརྒྱད་ལས་
ལྷག་མེད། དགྲ་དམག་ནགས་ཚལ་ལྟ་བུའི་མདུན་ན་འཐབ་ཀྱང་ཕན་ནུས་ཅི་ཡང་ཐོན་མ་
སོང་། གོ་ཐོས་ལ་ཨུའུ་ཅང་གཙང་པོའི་ཆུ་དཔོན་གྱིས་གྲུ་བཏང་ནས་བསུ་བར་ཡོང་སྐད་
འདུག་པས་གཙང་པོའི་ཤར་ངོས་སུ་ཕྱིར་འཐེན་བྱས་ཆོག གལ་ཏེ་ཤང་ཡུས་ངོ་མ་ཕོ་རྒོད་
འཇོན་ཐང་ཅན་ཞིག་ཡིན་ན་བརྙས་བཅོས་བཟོད་འཁུར་གྱིས་གཙང་པོ་བརྒལ་ནས་དུས་
ཕྱིས་སླར་ཚུར་རྒོལ་བྱས་ཆོག་མོད། ཆུང་ཞེན་ཆེ་བརླག་གིས་དོན་ཆུང་ངོ་སོའི་ཆེད་དུ་ཡིད་
འཛིན་བྱ་དགོས་དོན་ཅི་ཡོད" ཅེས་བཤད།
“དེ་འདྲ་གསུངས་ན་ཕོ་རྒོད་ཀྱི་འཇོན་ཐང་ལྡན་པ་ཟེར་བ་དེ་ལྐོག་ཇུས་ཅན་ལ་ཟེར་
བ་ཨེ་རེད།”
དེ་མ་ཐག་དམངས་ཀྱི་དགོད་སྒྲ་མགྲིན་གཅིག་ཏུ་གྲགས། འོན་ཀྱང་ལུའེ་མཱ་ཐུང་
དཔའ་ཉམས་སྤུ་ཙམ་ཡང་མ་ཞུམ་པར་ལག་པས་ཨོག་ཚོམ་གློད་པ་དང་། བྲང་ཁ་གཟེངས་
ཙམ་གཟེངས་ཙམ་བྱས་ཏེ་སྣ་གཟེངས་མཐོ་བའི་ངོ་གདོང་དེར་གསེག་ལྟ་ཡང་ཡང་བྱེད་
བཞིན་ལག་བརྡ་དང་བཅས་ཡིན་མདོག་བདེན་མདོག་གིས་བཤད་རྒྱུར།
“མིན། དེ་འདྲ་ཟེར་བ་མིན། དེ་སྔ་ཤང་ཡུས་ཟེར་བའི་མི་དེ་ཐོས་མྱོང་ཡོད། དེ་རིང་
མ་འཐབ་པའི་གོང་དུ་ཁོས་མངའ་འོག་གི་དམག་དཔོན་ཉེར་བརྒྱད་ལ ་ང་འཆི་ན་གནམ་
ལྷའི་དགོངས་པ་ཡིན་པ་ལས་མི་ཤུགས་མ་འདང་བས་མ་ཡིན། ད་ཡོད་ཀྱི་དམག་ཤུགས་ལ་
བལྟས་ན་ཧན་དམག་ལས་ལན་གསུམ་རྒྱལ་ངེས་ཡིན། དེ་ནི་ཁྱེད་ཅག་ཀུན་གྱིས་མཁྱེན་
ངེས་རེད’ ཅེས་བཤད་འདུག དངོས་གནས་བཤད་ན་ལན་གསུམ་རྒྱལ་བས་ག་ལ་ཚད།
དོན་དུ་ལན་དགུ་འཐབ་ན་ལན་དགུ་རྒྱལ་ངེས་རེད། ཡིན་ནའང་གུས་པའི་ལྟ་ཚུལ་ལྟར་
ན་དེ་ནི་སྡར་མའི་གཏམ་རེད། རང་ཕྱོགས་ཀྱི་ཕམ་ཉེས་དེ་གནམ་ལྷར་ཁག་དཀྲི་བྱས་ན་
གནམ་ལྷ་མགོ་རྨོངས་པར་འགྱུར་གྱི་མ་རེད་དམ། གལ་ཏེ་ཤང་ཡུས་ཀྱི་སྐད་ཆ་དེ་ཨུའུ་ཅང་
གཙང་པོ་བརྒལ་ཏེ་དེ་གའི་བུ་རྒོད་བསྡུ་རུབ་བྱས་ཐོག་སླར་དབུས་རྒྱུད་འཕྲོག་ལེན་བྱས་
རྗེས་བཤད་པ་ཡིན་ན་དོན་ཁག་ཁག་རེད། འོན་ཀྱང་གནས་ཚུལ་ཏག་ཏག་དེ་ལས་ལྡོག་པ་
སྟེ། མ་གཞིར་ཚ་ཚ་འུར་འུར་དུ་གསོན་ཆོག་མོད། ཡིན་ནའང་རང་ཉིད་ཀྱིས་འཆི་ལམ་དུ་
བསྐྱོད་པ་རེད། གུས་པས་ཤང་ཡུས་ཕོ་རྒོད་འཇོན་ཐང་ཅན་ཞིག་མ་རེད་ཟེར་བ་ནི་ལྐོག་ཇུས་
ལ་མི་མཁས་ཟེར་བ་མིན། རྒྱལ་ཕམ་གནམ་བསྐོས་ལས་དབང་ལ་བཅོལ་བ་ནི་ཁྲལ་སེལ་སླ་
བཅོས་བྱེད་པའི་ཆེད་དུ་ཡིན་པས་དེ་འདྲ་རྩ་བ་ནས་བྱེད་མི་རུང་། བློན་ཆེན་ཤའོ་མཆོག་
སྐུ་ཡོན་འཛོམས་པོ་དེ་ལྟ་བུས་གདེང་འཇོག་ཇི་ལྟར་བྱེད་པ་མ་གཞི་གུས་པས་མི་ཤེས་མོད།
ཕྲན་གྱི་ལྟ་ཚུལ་ལྟར་ན་ཇུས་བཟང་གི་ཕོ་རྒོད་ནི་མི་སྣ་དེ་རིགས་གཏན་ནས་མ་རེད།”
ལུའེ་མཱ་ཐུང་གིས་འཛུམ་དམུལ་དམུལ་ངང་གཡས་གཡོན་ལ་ལྟ་བཞིན་རེ་ཞིག་ཁ་
རོག་ཏུ་བསྡད། ཕལ་ཆེར་དམངས་ཀྱི་སེམས་ལ་བདེན་གཏམ་རེད་སྙམ་པ་འདྲ་སྟེ། ཕན་
ཚུན་མགོ་ལྕོག་ཙམ་ལྕོག་ཙམ་བྱེད་པ་ལས་སྐད་ཆ་ཅི་ཡང་མི་ཤོད། བསམ་ཡུལ་ལས་འདས་
པ་ཞིག་ལ་སྣ་གཟེངས་མཐོ་བའི་ངོ་གདོང་དེའི་མིག་ནང་ན་གློ་བུར་དུ་སེམས་འགུལ་གྱི་
རྣམ་འགྱུར་ཞིག་ཐོན་ཏེ་མིག་འབྲས་ནག་པོ་དེ་མེ་ལྟར་ཚ་བའི་ངང་འོད་ཆེམ་ཆེམ་བྱེད།
“ངོ་མ་ཡིན་ནམ། ཤང་ཡུས་ཀྱིས་སྐད་ཆ་དེ་འདྲ་བཤད་ཡོད་དམ།”
“གོ་ཐོས་ལྟར་ན་བཤད་འདུག”
ལུའེ་མཱ་ཐུང་གི་རྟ་གདོང་དེས་གོང་འོག་རྣམས་ལ་ཤུགས་ཀྱིས་མགོ་ལྕོག་ལན་གཉིས་
བྱས།
“སྡར་མ་མིན་ན་ཅི་ཡིན།མ་མཐར་ཡང་ཕོ་ཁྱོ་གའི་བྱ་སྤྱོད་མ་ཡིན། ཕྲན་གྱིས་བསམས་
ན་ཕོ་རྒོད་འཇོན་ཐང་ཅན་ནི་ལས་དབང་ལ་འཐབ་ཕོད་པའི་མི་ཞིག་ཡིན་དགོས།”
“དེ་ག་རང་རེད།”
“ལས་དབང་རྟོགས་ནའང་ལས་དབང་ལ་འཐབ་དགོས།དེ་ནི་ཕོ་རྒོད་རེད།'
“དེ་ག་རང་རེད།'
“དེ་ལྟ་བཤད་ན་ཤང་ཡུས་
ལིའུ་པང་གིས་ཆེས་རྣོ་བའི་མིག་མདའ་ཡར་བཏེགས་ཏེ་བློ་རྩེ་གཅིག་སྒྲིམ་ངང་སྟོན་
རླུང་གི་དཀྱིལ་ན་ཡམ་ཡོམ་དུ་འགུལ་བའི་སྒྲོན་མེའི་འོད་སྣང་ལ་བལྟས་ནས་བསྡད། ཅུང་
ཟད་སོང་རྗེས་ཆིག་ལབ་རྒྱག་པ་ལྟར་དལ་བུ་དལ་བུར་བཤད་དོན།
“ངོ་མ་དུས་རབས་གཅིག་གི་ཕོ་རྒོད་རེད་ཨང་།”

དམྱལ་བའི་རི་མོ།

གཅིག
མི་རབས་ནས་མི་རབས་བར་ཁུའུ་ཁྲོན་དུ་འཚོ་སྡོད་བྱེད་པའི་སྐུ་ངོའི་སྐོར་གླེང་ན་
སྔ་དུས་ཙམ་མ་ཟད། མི་ཐོག་རྗེས་མར་ཡང་ཕལ་ཆེར་ཁོང་དང་འགྲན་ཐུབ་པ་ཞིག་ཡོང་
མི་སྲིད། གོ་ཐོས་ལ་སྐུ་ངོ་ཡུམ་གྱི་མངལ་དུ་ཡོད་དུས་ལྕམ་བགྲེས་མོའི་རྨི་ལམ་དུ་རྡོ་རྗེ་
འཇིགས་བྱེད་སྔས་འགྲམ་དུ་ལངས་ཡོད་པ་རྨིས་སྐད། དེས་ན་ཁོང་གི་ལྷན་སྐྱེས་ནུས་
སྟོབས་སྐྱེ་བོ་ཕལ་པ་དང་ཡེ་ནས་མི་འདྲ་ཞིང་། བྱ་བ་གང་ཞིག་སྒྲུབ་ཀྱང་ང་ཚོ་མི་སྤྱིར་
བཏང་པའི་བསམ་ཚོད་ལས་མ་འདས་པ་གཅིག་ཀྱང་མེད། དེ་ཡང་སྟབས་བདེ་ཙམ་བཤད་
ན། ཁྱེད་རང་གིས་ཁུའུ་ཁྲོན་གཟིམ་ཤག་གི་ཨར་སྐྲུན་ཉམས་བཟང་མཇལ་དུས་ཕལ་ཆེར་
དེ་ཉིད་རྔམ་བརྗིད་ལྡན་ཟེར་སྲིད་ལ། ཡིད་དུ་འོང་ཟེར་ཡང་སྲིད། གང་ལྟར་ང་ཚོ་འཇིག་
རྟེན་པ་དཀྱུས་མས་བསམ་ཚོད་བྱེད་མི་ཐུབ་པས་ཧ་ལས་ཧོན་ཐོར་དུ་སྡོད་རྒྱུ་ལས་མ་འདས།
དེ་དག་གི་ཁྲོད་ནས་མི་འགའ་རེས་ཁུའུ་ཁྲོན་གཟིམ་ཤག་ལ་ཚོད་དཔག་གང་བྱུང་བྱས་ཏེ་
སྐུ་ངོའི་ཐུགས་གཤིས་དེ་གོང་མ་ཆིན་ཧྲི་ཧོང་དང་། ཡང་ན་གོང་མ་སུའེ་དབྱང་ཏི་དང་སྡུར་
གྱིན་ཡོད། ཡིན་ནའང་དེ་ནི་ལོང་བས་ཉ་བཟུང་བ་ཁོ་ནར་ངེས།
སྐུ་ངོའི་དགོངས་འཆར་ནི་རང་ཉིད་ཁོ་ན་ཕྱུག་པོ་བྱ་རྒྱུ་ཡེ་ནས་མིན། དེ་དང་བསྡུར་ན
ཁོང་ནི་དེ་བས་མི་སེར་གྱི་བདེ་སྡུག་ལ་བསམ་གཞིག་བྱེད་མཁན་ཞིག་སྟེ། དེ་ཡང་ཁོང་ལ་
གནམ་འོག་གི་བདེ་བར་གཞན་གྱི་རྗེས་སུ་རོལ་བའི་དཀྱེལ་ཡངས་ཀྱི་བློ་རྒྱ་དེ་རིགས་ལྡན།
དེར་བརྟེན་ལམ་གཉིས་པའི་ཕོ་བྲང་ཆེན་པོའི་ནང་གི་མཚན་མོར་རྒྱུ་བའི་འདྲེ
ཚོགས་འཕྲད་ཀྱང་སྐུ་ངོར་དམིགས་བསལ་གྱི་གེགས་སྐྱོན་གང་ཡང་ཡོང་མི་སྲིད། གཞན་
ཡང་བཤད་སྲོལ་ལྟར་ན་ལུའུ་ཨའོ་ས་གནས་ཀྱི་ཚྭ་ཐབ་ཡུལ་ལྗོངས་ལ་དཔེ་བླངས་ནས་
བཟོས་པའི་གྲགས་ཆེའི་ཤར་ལམ་གསུམ་པའི་ཧོ་ཡོན་ཁང་ན་མཚན་མོ་རྟག་ཏུ་བློན་ཆེན་
ཡོན་རུང7གི་རྣམ་ཤེས་ཐོན་གྱིན་ཡོད་སྐད། གང་དེའི་རྣམ་ཤེས་ཡིན་ནའང་སྐུ་ངོའི་ངར་
སྐད་ཐེངས་གཅིག་ཐོས་ཚེ་ཕལ་ཆེར་འཇའ་བཞིན་ཡལ་འགྲོ། སྐུ་ངོར་དེ་ལྟའི་ཟིལ་ཉམས་
ལྡན་པ་ན་སྐབས་དེ་དུས་ཅིན་ཏུའུ་ཡི་ཕོ་མོ་རྒན་གཞོན་ཚོས་ཁོང་གླེང་ཚེ་ཚང་མས་མགྲིན་
གཅིག་ཏུ་བྱང་ཆུབ་སེམས་དཔའི་རྣམ་སྤྲུལ་དུ་བཀུར་བ་སྨྲ་མི་དགོས། དེར་རྒྱུ་མཚན་མེད་
པ་ཡེ་ནས་མིན། དེ་སྔ་གནས་ཚུལ་ཞིག་བྱུང་བ་སྟེ། གོང་མའི་ཕོ་བྲང་དུ་དཔྱིད་འགོའི་མེ་
ཏོག་ལ་གཟིགས་པའི་སྟོན་མོར་ཞུགས་ཏེ་ཕྱིར་ལོག་པའི་ལམ་བར་དུ་སྐུ་ངོའི་ཤིང་འཁོར་
འདྲུད་མཁན་གྱི་གླང་དེ་ཐག་པ་ལས་ཤོར་ཏེ་ལམ་དུ་འགྲོ་བཞིན་པའི་རྒད་པོ་ཞིག་ལ་
བརྡུངས་ནས་རྨས་སྐྱོན་བཏང་མོད། རྒད་པོ་དེས་དེ་ལས་ལྡོག་སྟེ་ཐལ་མོ་སྦྱར་ནས་གུས་
ཕྱག་འབུལ་གྱིན་སྐུ་ངོའི་གླང་གིས་བརྡུངས་པར་བཀའ་དྲིན་ཆེ་ཟེར།
དེ་ལྟར་སྐུ་ངོ་འཚོ་བཞུགས་ཀྱི་རིང་ལ་ཕྱི་རབས་པ་རྣམས་ལ་རྒྱུད་སྤེལ་བྱས་ཆོག་པའི་
བྱ་བ་ཧ་ཅང་མང་། ཐེངས་ཤིག་གི་ཐུགས་སྤྲོའི་སྐབས་སུ་སྐུ་ངོས་བསྩལ་པའི་ཕྱག་རྟགས་
ནང་རྟ་དཀར་པོ་ཁོ་ན་སུམ་ཅུ་ཡོད་པ་དང་། ཁོང་གིས་རང་ཉིད་ཀྱིས་ཆེས་གཅེས་པར་བྱེད་
པའི་བྱིས་པ་ཞབས་ཕྱི་བ་དེ་ཁྲང་ལེང་ཟམ་པའི་ཀ་བར་སྤྱད་དེ་ས་འོག་ཏུ་སྦས་པ། ད་དུང་
ལྷ་རྗེ་ཧྭ་ཐོའོ་ཡི་ལག་རྩལ་གྱི་ཤུལ་རྒྱུན་འཛིན་པའི་ཀྲེང་ཏན་གྱི་བཙུན་པ་གདན་དྲངས་
ནས་ཁོང་གི་རྐང་པའི་རྨ་རྗེས་ལ་གཤགས་བཅོས་བྱེད་དུ་བཅུག་པ་སོགས་གནས་ཚུལ་དེ་
འདྲ་མང་བ་ནི་བགྲང་ལས་འདས། འོན་ཀྱང་ཆེས་མང་བའི་གནས་ཚུལ་དེ་དག་གི་ཁྲོད་
ནས་མི་རྣམས་ཧ་ལས་ཤིང་ཧོན་ཐོར་བ་ནི་ཕལ་ཆེར་ད་ལྟ་བར་སྐུ་ངོ་ཆེན་མོའི་གཟིམ་ཤག་
ཏུ་ཉར་ཚགས་བྱས་པའི་དམྱལ་བའི་རི་མོ་བཀོད་པའི་ཡོལ་སྒྲོམ་དེའི་འབྱུང་ཁུངས་ཡིན་
ངེས། ཐ་ན་ནམ་རྒྱུན་ནང་སེམས་ཕྱིར་མི་འདོན་པའི་སྐུ་ངོའང་སྐབས་དེར་ཧ་ལས་སོང་།
གཞོགས་སུ་ཞབས་ཕྱི་ཞུ་མཁན་ང་ཚོ་ནི་སྐྲག་ནས་བླ་ཆད་པར་གྱུར་པ་ལོས་ཡིན། ལྷག་
དོན་ང་རང་ལྟ་བུར་ཆ་མཚོན་ན་མ་གཞིར་སྐུ་ངོར་ཞབས་ཕྱི་ཞུས་ནས་མི་ལོ་ཉི་ཤུ་ལྷག་
ཙམ་འདས་མོད། འཇིགས་སུ་རུང་བའི་གནས་ཚུལ་དེ་འདྲ་གཏན་ནས་འཕྲད་མྱོང་མེད།
ཡིན་ནའང་ངས་སྒྲུང་གཏམ་དེ་མ་བཤད་པའི་གོང་ལ་ཡོལ་སྒྲོམ་སྟེང་དུ་དམྱལ་བའི་
རི་མོ་འབྲི་མཁན་ལེང་ཞུའུ་ཞེས་པའི་རི་མོ་བ་དེའི་སྐོར་ངོ་སྤྲོད་བྱ་དགོས་ངེས་སུ་མཐོང་།
གཉིས།
ལེང་ཞུའུ་ཡི་སྐོར་གླེང་ན་ཕལ་ཆེར་ད་ལྟའང་མི་ལ་ལས་ཁོ་པ་སེམས་ལ་ངེས་ནས་
ཡོད་སྲིད། ཁོ་ནི་རི་མོ་བ་གྲགས་ཅན་ཞིག་རེད། རི་མོ་འབྲི་བའི་པིར་རྩལ་ཐད་དེ་དུས་ཁོ་
པ་ལས་རྒྱལ་ཐུབ་མཁན་གཅིག་ཀྱང་མེད། དམྱལ་བའི་རི་མོ་བྲིས་པའི་དོན་དེ་འབྱུང་དུས་
ཁོ་པ་ཕལ་ཆེར་ལོ་ན་ལྔ་བཅུ་ཡོལ་བའི་མི་ཞིག་ཡིན་ཞིང་། བལྟས་པ་ཙམ་གྱིས་གཟུགས་
ཆུང་ལ་ལུས་ཤ་རིད་པ། སེམས་ངན་པའི་རྒད་པོ་ཞིག་དང་འདྲ། ཁོས་སྐུ་ངོའི་གཟིམ་ཤག་
ལ་མཇལ་ཁ་ཞུ་དུས་ལུས་ལ་ལི་ཁྲི་མདོག་གི་དཔོན་པོའི་རྒྱུན་གོས་ཤིག་གྱོན་ཡོད་པ་དང་།
མགོ་བོར་མཉེན་ཞྭ་ནག་པོ་ཞིག་གྱོན་ཡོད་ཅིང་། གཤིས་སྤྱོད་ཆེས་ཐ་ཤལ་དུ་མངོན། རྒྱུ
མཚན་ཅི་སྟེ། རྒད་པོ་དང་ཡེ་ནས་མི་འཚམ་པའི་ཁོའི་མཆུ་སྒྲོས་དེ་ཆེས་དམར་བ་ནི་མིག་
ལ་ཤིན་ཏུ་གཟན། ངང་ཚུལ་དེར་མི་རྣམས་ཞེ་ལོག་སྟེ་ངོ་མ་གཅན་གཟན་དང་གཉིས་སུ་
མེད་པའི་ཚོར་བ་སྐྱེ། མི་ལ་ལས་ཁོའི་མཆུ་སྒྲོས་དམར་པོ་དེ་འདྲ་ཡོད་པ་ནི་པིར་ལ་ལྕེ་ལྡག་
བརྒྱབ་ནས་ཆགས་པ་རེད་ཟེར་མོད། བཤད་སྟངས་དེར་གོ་བ་ལོན་དཀའ། མི་ལ་ལ་ཟུར་ཟ་
བྱ་རྒྱུར་ཧ་ཅང་གོམས་ཏེ་ལེང་ཞུའུ་ཡི་བྱ་བྱེད་སྤྲེའུ་དང་འདྲ་ཞེས་ཁོ་ལ “སྤྲེལ་ཞུའུ” ཟེར་
བའི་མིང་ངན་ཞིག་ཀྱང་བཏགས་ཡོད།
“སྤྲེལ་ཞུའུ" ཡི་སྐོར་གླེང་ན་ད་དུང་སྒྲུང་ཞིག་ཡོད་དེ། དེ་དུས་ལོ་ན་བཅོ་ལྔར་སོན
པའི་ལེང་ཞུའུ་ཡི་ཁེར་སྐྱེས་བུ་མོ་སྐུ་ངོའི་གཟིམ་ཤག་ཏུ་གཡོག་མོ་བྱེད་ཀྱིན་ཡོད། མོ་ནི་
རང་ཉིད་ཀྱི་ཕ་དང་ཅུང་ཙམ་ཡང་མི་འདྲ་བར་ཆེས་གཅེས་སུ་རུང་བའི་བུ་མོ་ཞིག་ཡིན།
དེའི་ཁར་ཕལ་ཆེར་དུས་སྔ་མོ་ནས་ཨ་མ་དང་ཁ་བྲལ་བས་ཡིན་ཡང་སྲིད་དེ། བཀོལ་སྤྱོད་
བདེ་ལ་ཁོག་པ་ཡངས་པ་དང་། ལོ་ན་ཆུང་ཡང་རང་ཚུགས་བརྟན་པ། སྤྱང་གྲུང་ལྡན་ཞིང་
བློ་རིག་བཀྲ་བ་སོགས་མདོར་ན་ལོ་ན་ཆུང་བའི་བུ་མོ་ཞིག་དང་མི་འདྲ་བར་བྱ་བ་གང་ཞིག་
སྒྲུབ་ཀྱང་གཞན་སེམས་མགུ་ཐུབ་པས་གོང་གི་ལྕམ་བགྲེས་མོ་ནས་འོག་གི་གཡོག་མོའི་
བར་མི་ཚང་མས་མོར་ཧ་ཅང་དགའ་པོ་བྱེད།
སྟབས་འཁེལ་བ་ཞིག་ལ་ཏཱན་པོའོ་རྒྱལ་ཁབ་ཀྱིས་འདུལ་གསོ་བྱས་པའི་སྤྲེའུ་ཞིག་
ཕུལ་ཞིང་། དེ་དུས་སྲས་ཆུང་ཧ་ཅང་འཚུབ་པའི་ལོ་ནར་སླེབས་ཡོད་པས་སྤྲེའུའི་མིང་
ལ “ལེང་ཞུའུ” ཞེས་བཏགས། མ་གཞི་ནས་སྤྲེའུ་དེའི་ཕྱི་ཚུལ་དགོད་ཤིན་ཏུ་བྲོ་ཞིང་། དེའི་
ཁར་མིང་དེ་འདྲ་ཞིག་བཏགས་པས་གཟིམ་ཤག་ནང་གད་མོ་མ་ཤོར་བའི་མི་གཅིག་ཀྱང་མེད།
གལ་ཏེ་གད་མོ་བགད་པ་ཙམ་ཡིན་ན་ཆོག་ཀྱང་མི་ཚོས་ད་དུང་སྤྲེའུ་དེར་བརྟེན་ནས་བསྟན་
བཤིག་སློང་ཞིང་། སྤྲེའུ་སྒོ་རའི་ནང་གི་ཐང་ཤིང་སྟེང་དུ་འཛེག་སྐབས་སམ་ཡང་ན་ཁང་
པའི་ནང་གི་མལ་ཆས་བཙོག་པ་བཟོ་རིམ་བཞིན་མི་ཚོས་ཤེས་བཞིན་དུ་སྐད་ཤུགས་ཆེན་
པོས “ལེང་ཞུའུ། ལེང་ཞུའུ” ཞེས་ཐབས་ཤེས་ཡོད་རྒུས་ཐུབ་ཚོད་གཏོང་བར་བྱེད།
ཉིན་ཞིག་ད་གིན་བཤད་པའི་ལེང་ཞུའུ་ཡི་བུ་མོས་དཔྱིད་འགོའི་མེ་ཏོག་གི་ཡལ་གས་
བསྡམས་པའི་འཕྲིན་ཡིག་ཅིག་འཁྱེར་ཏེ་ཁྱམས་རིང་བརྒྱུད་ནས་ཡོང་སྐབས་སྤྲེའུ་ལེང་
ཞུའུ་ཕར་ཕྱོགས་ཀྱི་སྒོ་ཁ་ནས་འཁྱར་འཁྱོར་ངང་བརྒྱུགས་ཡོང་། ཕལ་ཆེར་དེའི་རྐང་པར་
རྨས་སྐྱོན་ཤོར་ཡོད་པ་འདྲ་སྟེ། རྣམ་ཀུན་ལྟར་ཀ་བའི་སྟེང་དུ་འཛེག་པའི་ནུས་ཤུགས་མེད་
པར་གྱུར་འདུག འོན་ཀྱང་དེའི་རྗེས་སུ་སྙེག་པའི་སྲས་ཆུང་གིས་ལག་ཏུ་ཤིང་གི་ཡལ་ག་
ཞིག་བཟུང་སྟེ་སྐད་ཤུགས་ཆེན་པོས “ཚ་ལུམ་རྐུ་མཁན་གྱི་རྐུན་པོ། ཁོ་ཟུངས་ཤིག ཁོ་
ཟུངས་ཤིག” ཅེས་རྗོད་བཞིན་རྗེས་འདེད་གཏོང་བར་ཡོང་། ལེང་ཞུའུ་ཡི་བུ་མོས་གནས་
ཚུལ་དེ་མཐོང་སྐབས་ཚམ་ཚོམ་ཞིག་བྱས་མོད། བརྒྱུགས་ཡོང་བའི་སྤྲེའུས་མོའི་དོར་མའི་
སྒབ་སྣེ་ནས་བཟུང་སྟེ་ཆེས་གདུངས་བའི་སྨྲེ་ངག་བཏོན་སོང་། སྐབས་དེར་ལེང་ཞུའུ་ཡི་བུ་
མོ་ཡང་གློ་བུར་དུ་ཚོད་འཛིན་བྱེད་དཀའ་བའི་སྙིང་རྗེ་སྐྱེས་པ་འདྲ་སྟེ། མོས་ལག་གཅིག་
གིས་སྔར་བཞིན་དཔྱིད་འགོའི་མེ་ཏོག་གི་ཡལ་ག་ཐོགས་པ་དང་། ལག་གཞན་དེས་ཁན་
སྦྱར་རྒྱ་སྨུག་གི་ཕུ་ཐུང་དལ་བུར་བཀྲམས་ཏེ་བྱམས་བརྩེའི་ངང་སྤྲེའུ་དེ་བསྒྲིལ། དེ་ནས་
སྲས་ཆུང་གི་མདུན་དུ་སོང་སྟེ་སྐེད་པ་གུག་ཙམ་བྱས་པ་དང་འབྲེལ་གསལ་ཞིང་འཇེབས་
པའི་སྐད་གདངས་ཀྱི་ཐོག་ནས “དགོངས་པ་མ་ཚོམ། ཁོ་དུད་འགྲོ་ཡིན་པས་གུ་ཡངས་
གནང་རོགས” ཞེས་སྨྲས་སོང་།
ཡིན་ནའང་སྲས་ཆུང་རྗེས་འདེད་ཀྱི་སྤྲོ་སྣང་འཕེལ་བའི་སྒང་ཡིན་པས་དེས་ན་ངོ་
གདོང་ནག་པོར་གྱུར་ཏེ་རྐང་པ་ཡང་ཡང་བརྡབས་བྱུང་།
“ཁོ་ལ་ཕྱོགས་ཞེན་བྱས་ནས་ཅི་བྱེད་དམ། སྤྲེའུ་འདི་ཚ་ལུམ་རྐུ་མཁན་གྱི་རྐུན་པོ་རེད།”
“ཁོ་དུད་འགྲོ་རེད་” ཅེས་མོས་ཡང་བསྐྱར་ཐེངས་གཅིག་བཤད་རྗེས་སྐྱོ་སྣང་
གི་འཛུམ་ཞིག་བསྟན་ཏེ “ཡང་བསྐྱར་ཞུས་ན་མི་ཚོས་ཁོ་ལ་ལེང་ཞུའུ་ཞེས་འབོད་པ་ཐོས་
དུས་ང་རང་ལ་ཨ་ཕས་མིའི་ཁ་རྡུང་གཟེད་པ་ལྟ་བུའི་ཚོར་སྣང་སྐྱེས་ཏེ་སེམས་སྡུག་བཟོད་
དཀའ་ཡོང་གི་འདུག” ཅེས་བུ་མོས་ཧ་ལམ་སེམས་ཐག་མཐའ་མ་དེ་བཅད་པ་ལྟར་དེ་སྐད་
སྨྲས་སོང་། སྐད་ཆ་དེས་སྲས་ཆུང་ཡང་སེམས་ཞི་བར་གྱུར།
“རེད་དམ། གལ་ཏེ་ཁྱེད་རང་གི་ཨ་ཕའི་ཆེད་དུ་ཞུ་བ་འཐེན་པ་ཡིན་ན་ལེགས་ཉེས་
གང་དུ་སོང་ཡང་ངས་ཁོ་ལ་གུ་ཡངས་བཏང་ཆོག”
སྲས་ཆུང་གིས་འདོད་ལ་མ་འདོད་ངང་མོས་མཐུན་བྱས་པ་དང་། ཤིང་གི་ཡལ་ག་དོར་
ཏེ་ཐོག་མའི་ཁང་སྒོར་ཕྱོགས་ནས་སོང་།
གསུམ།
དུས་དེ་ནས་བཟུང་ལེང་ཞུའུ་ཡི་བུ་མོ་དང་སྤྲེའུ་དེ་སེམས་མཐུན་གྱི་གྲོགས་པོར་གྱུར།
མོས་སྲས་མོས་རང་ཉིད་ལ་བསྩལ་པའི་གསེར་དྲིལ་ལ་དར་དཔྱང་དམར་པོ་ཞིག་བསྒྲོགས་
ཏེ་སྤྲེའུའི་སྐེ་ལ་བཏགས། སྤྲེའུས་ཀྱང་གནས་ཚུལ་ཅི་ཞིག་འཕྲད་རུང་བུ་མོའི་ལུས་འགྲམ་
ནས་འབྲལ་བར་མི་བྱེད། སྐབས་རེ་བུ་མོར་ཆམ་ནད་ཕོག་སྟེ་ཉལ་སར་ལུས་དུས་སྤྲེའུས་
སྙོམ་ཆུང་ཚུལ་ལྡན་ངང་སྔས་འགྲམ་དུ་ཙོག་ནས་སྡོད་པ་དང་། བློ་མི་བདེ་བའི་གདོང་
གཤིས་ཤིག་སྟོན་བཞིན་སྡེར་མོར་སོ་ཡང་ཡང་འདེབས།
ཡ་མཚན་སྐྱེ་དགོས་པ་ཞིག་ལ་དུས་དེ་ནས་བཟུང་མི་སུ་ཞིག་གིས་ཀྱང་དེ་སྔ་ལྟར་
སྤྲེའུ་དེར་བརྙས་བཅོས་མི་བྱེད། བརྙས་བཅོས་མི་བྱེད་པ་མ་ཟད། ད་དུང་མི་རྣམས་ཀྱིས་
རིམ་བཞིན་གཅེས་སུ་རུང་བར་ཚོར་བ་དང་། ཕྱིས་སུ་ཐ་ན་སྲས་ཆུང་གིས་ཀྱང་ཁོ་ལ་རྟག་
ཏུ་ཤིང་ཏོག་ཨ་མྲ་དང་ཨ་འབྲུམ་སོགས་འཕེན་གྱིན་འདུག གལ་ཏེ་གཡོག་པོ་སུ་ཞིག་གིས་
སྤྲེའུ་དེར་རྡོག་ཐོ་ཞིག་གཞུས་ན་སྲས་ཆུང་ཁོང་ཁྲོ་ཆེན་པོ་ལངས་འགྲོ། ཕྱིས་སུ་སྐུ་ངོ་ཡིས་
ཆེད་མངགས་ལེང་ཞུའུ་ཡི་བུ་མོར་སྤྲེའུ་ཁྲིད་ནས་ཁོང་གི་སར་ཡོང་དགོས་པའི་བཀའ་
བཏང་སོང་། དེ་ནི་ཕལ་ཆེར་སྲས་ཆུང་སྤྲེའུ་དེའི་ཆེད་དུ་ཁོང་ཁྲོ་ཟོས་པ་གོ་ཐོས་བྱུང་བས་
ཡིན་སྲིད་ལ། དུས་མཚུངས་སུ་བུ་མོས་སྤྲེའུར་གཅེས་པར་བྱེད་པའི་སྐོར་ཁོང་གི་རྣ་ལམ་དུ་
ལྷུངས་པས་ཀྱང་ཡིན་སྲིད།
“ངོ་མ་བུ་མོ་སྲི་ཞུ་ཅན་ཞིག་ཡིན་འདུག གཟིགས་བཟོས་སྤྲོད་དགོས་ངེས་རེད།”
སྐུ་ངོའི་དགོངས་འཆར་ཇི་བཞིན་སྐབས་དེར་བུ་མོར་ནང་འཇམ་དམར་པོ་ཞིག་
བསྩལ་སོང་། སྤྲེའུས་ཀྱང་བུ་མོའི་ངང་ཚུལ་ལ་དཔེ་བླངས་ཏེ་གུས་གུས་ཞུམ་ཞུམ་ངང་ནང་
འཇམ་དེ་དང་ལེན་ཞུས། སྐུ་ངོས་ཚུལ་དེ་མཐོང་དུས་སྤྲོ་བ་རབ་ཏུ་འཕེལ། དེར་བརྟེན་སྐུ་
ངོས་ལེང་ཞུའུ་ཡི་བུ་མོར་དགའ་ཕྱོགས་བྱེད་པ་ནི་མོས་སྤྲེའུར་གཅེས་པར་བྱེད་པའི་ཐོག་
ནས་སྲི་ཞུ་མཚོན་པར་གཟིགས་བཟོས་སྤྲོད་རྒྱུ་ཁོ་ན་ཡིན་པ་ལས་འཇིག་རྟེན་པའི་ངག་ཏུ་
ཁྱབ་པ་ལྟར་བུད་མེད་ལ་དགའ་བ་གཏན་ནས་མིན། འོན་ཀྱང་གཏམ་ཡན་དེ་དག་གློ་བུར་
དུ་ལངས་པར་རྒྱུ་མཚན་ཅི་ཡང་མེད་པ་ལོས་མིན།
གནས་ཚུལ་དེ་དག་ངས་གཤམ་འོག་ཏུ་དལ་པོར་ཞུས་ཆོག འདི་གར་ང་རང་སྐད་ཆ་
ཚིག་གཅིག་རང་བཤད་འདོད་པ་ནི་མོ་མཛེས་སྡུག་ཡིད་དུ་འོང་བ་ཅི་འདྲ་ཞིག་ཡིན་རུང་
སྐུ་ངོ་ཁོང་ལྟ་བུའི་གོ་ས་ལྡན་པའི་མི་སྣས་རི་མོ་བའི་བུ་མོ་དེ་རིགས་ལ་དགའ་པོ་བྱེད་མི་སྲིད།
ལེང་ཞུའུ་ཡི་བུ་མོས་སྐུ་ངོའི་མདུན་དུ་ངོ་སོ་ཆེན་པོ་བསྟན་ཏེ་གཟི་བརྗིད་ངང་ཕྱིར་
ལོག་བྱས། འོན་ཀྱང་མོ་མ་གཞི་ནས་བློ་ལ་འགྲོ་ཞིང་སྤྱང་གྲུང་ལྡན་པའི་བུ་མོ་ཞིག་ཡིན་
པས་དེར་བརྟེན་གཡོག་མོ་སེམས་ངན་ཚོའི་ཕྲག་དོག་ཡེ་ནས་ཕོག་མེད། དེ་ལས་ལྡོག་པར་
དུས་དེ་ནས་བཟུང་མོ་དང་སྤྲེའུ་གཉིས་ཀར་གང་ས་གང་ནས་དགའ་པོ་བྱེད། དེ་བས་སྲས་
མོའི་ཉེ་འགྲམ་ནས་སྐད་ཅིག་ཙམ་ཡང་མི་བྲལ་ཞིང་། སྤྲོ་འཆམ་ལྟ་སྐོར་གྱི་འཁོར་ལོའི་
ཕྱག་ཕྱིར་མོ་མེད་ན་མི་རུང་ཞེས་བརྗོད་ཆོག
འོན་ཀྱང་བུ་མོའི་སྐོར་ང་ཚོས་རེ་ཞིག་བཤད་མཚམས་བཞག་སྟེ་ད་ལྟ་སླར་མོའི་ཨ་
ཕ་ལེང་ཞུའུ་ཡི་སྐོར་གླེང་བར་བྱ། ངོ་མ་སྤྲེའུ་དེ་མི་རིང་བར་མི་རྣམས་ཀྱིས་དགའ་པོ་བྱེད་
ཡུལ་དུ་གྱུར། འོན་ཀྱང་མི་སྣ་གལ་ཆེན་ལེང་ཞུའུ་ལ་མི་ཡོད་ཚད་སྔར་བཞིན་ཞེན་པ་ལོག་
སྟེ་རྒྱབ་ཏུ་ཚང་མས་སྔར་ལྟར་ཁོ་ལ་སྤྲེལ་ཞུའུ་ཞེས་འབོད་པ་མ་ཟད། གནས་ཚུལ་དེ་སྐུ་
ངོའི་གཟིམ་ཤག་ཁོ་ནའི་ནང་དུ་གནས་པ་མ་ཡིན། ད་ཆ་ལེང་ཞུའུ་ཡི་སྐོར་གླེང་མ་ཐག་
ཧེང་ཁྲོན་གྱི་སེར་དཔོན ཧ་ལམ་བདུད་སྒྲིབ་ཕོག་པ་ལྟར་གདོང་གཤིས་ཡོངས་སུ་འགྱུར་
ཏེ་ཞེ་སྡང་རང་བཞིན་དུ་སྐྱེས་འོང་། (གོ་ཐོས་ལ་ལེང་ཞུའུ་ཡིས་སེར་དཔོན་གྱི་དྲང་བདེན་
སྤྱོད་ལམ་ཟུར་ཟའི་རི་མོའི་ཐོག་ནས་བྲིས་པས་རེད་ཟེར། འོན་ཀྱང་དེ་ཚོ་ཚང་མ་དམའ་
རིམ་མི་སྣའི་གདལ་གཏམ་ཡིན་པས་ཕལ་ཆེར་དེ་འདྲ་ཡིན་པའི་ངེས་པ་མེད།) མདོར་
ན་མི་དེའི་མིང་ངན་དེ་སུ་ཞིག་ལ་དྲིས་ཀྱང་ཚང་མས་བཤད་སྟངས་གཅིག་མཚུངས་ཀྱི་
ཐོག་ནས་ལན་དེ་ལྟར་འདེབས་པར་བྱེད། གལ་ཏེ་མི་ལ་ལས་ཁོ་ངན་པ་མ་རེད་ཟེར་ན་དེ་
ནི་གྲོགས་པོ་རི་མོ་བ་གཉིས་གསུམ་མམ་ཡང་ན་མི་དེའི་རི་མོ་ཁོ་ན་ཤེས་པ་ལས་མི་དེའི་མི་
གཤིས་མི་ཤེས་པའི་མི་དེ་ཚོ་ཡིན་སྲིད།
ལེང་ཞུའུ་ཁོ་རང་ལ་ཆ་མཚོན་ན་ཕྱིའི་རྣམ་པ་ཐ་ཤལ་ཡིན་པས་མ་ཚད། དེ་བས་མི་
རྣམས་ཞེན་པ་ལོག་པའི་མ་རབས་ཀྱི་སྤྱོད་པ་ཞིག་མཆིས། དེ་ནི་རང་སྡུག་རང་གིས་ཉོས་
པས་བྱ་ཐབས་ཡེ་ནས་མེད།
བཞི།
མ་རབས་སྤྱོད་ངན་དེ་རིགས་གླེང་ན་དེ་ནི་སེར་སྣ་ཆེ་བ་དང་། སྙིང་རྗེ་མེད་པ། ངོ་ཚ་
མེད་པ། སྒྱིད་ལུག་ཅན། རྒྱུ་རྔམ་ཆེ་བ་བཅས་ཡིན་ལ། དེ་ལས་ཀྱང་ངན་པ་ནི་ཁོ་པ་རང་ཆེ་
ཁེངས་རློམ་ལྡན་པ་དང་། མིག་ལམ་དུ་སུ་ཡང་མི་འཇོག་པ། རྒྱུན་དུ་རྒྱལ་རབས་འདིའི་རི་
མོ་བ་ཨང་དང་པོ་ཡིན་པར་རློམ་གྱིན་འདུག དེ་ནི་རི་མོ་ཁོ་ནའི་ཐད་ནས་ཡིན་པས་ཧང་
སངས་དགོས་པ་གང་ཡང་མེད་མོད། མི་དེས་ཕམ་ཁ་མི་འཁུར་བའི་ཆེད་དུ་འཇིག་རྟེན་
གྱི་གོམས་གཤིས་དང་སྲོལ་རྒྱུན་ལ་སོགས་པ་ཡོད་དོ་ཅོག་མིག་ནང་དུ་རྩ་བ་ནས་མི་འཇོག
ལེང་ཞུའུ་ཡིས་ལོ་མང་ཉར་བའི་དགེ་ཕྲུག་ཅིག་གིས་གནས་ཚུལ་འདི་འདྲ་ཞིག་བཤད་
བྱུང་། ཉིན་ཞིག་མིང་གྲགས་ཆེ་བའི་ཁྱིམ་རྒྱུད་ཅིག་གི་གཟིམ་ཤག་ཏུ་ཁུའེ་ཡོན་གྱི་གྲགས་
ཅན་ལྷ་མའི“ལུས་ལ་ལྷ་ཞུགས་ཏེ་སྐྱི་གཡའ་བའི་བཀའ་ལུང་གནང་བའི་སྐབས་ན་ལེང་
ཞུའུ་ཡིས་ཐོས་ཀྱང་མ་ཐོས་པའི་ཁུལ་གྱིས་དེ་གར་པིར་སྨྱུག་བསྒུལ་ཏེ་ལྷ་མ་དེའི་འཇིགས་
སུ་རུང་བའི་ངོ་རིས་ཞིབ་ཅིང་ཚགས་པའི་སྒོ་ནས་རི་མོར་བཀོད་སོང་ཟེར། ཁོའི་མིག་ནང་
དུ་ལྷ་ཞུགས་པ་ནི་ཕལ་ཆེར་བྱིས་པར་མགོ་སྐོར་གཏོང་རྒྱུ་ཁོ་ན་ཙམ་དུ་ངེས།
དེ་ཡང་ཁོ་པ་མི་དེ་འདྲ་ཞིག་ཡིན་རྐྱེན་དཔལ་ལྡན་ལྷ་མོ་འབྲི་སྐབས་ཁོས་ཐ་མལ་
སྨད་འཚོང་མའི་ངོ་གདོང་ཞིག་བྲིས་པ་དང་། ཁྲོ་བོ་མི་གཡོ་བ་འབྲི་དུས་གློད་གྲོལ་བཏང་
བའི་མི་ངན་གྱི་གཟུགས་བརྙན་ཞིག་བྲིས་པ་སོགས་སངས་རྒྱས་དང་སྲུང་མར་ཕོག་ཐུག་
གཏོང་བའི་བྱ་སྤྱོད་མི་ཉུང་བ་ཞིག་སྤེལ་ཡོད། གལ་ཏེ་མི་ཚོས་དོན་དེའི་ཆེད་དུ་ཁོ་ལ་ཁ་
རྡུང་བཏང་ཚེ་ཁོས་སྣང་འཇོག་གཏན་ནས་མི་བྱེད་པར་ཧ་ཧ་ཞེས་དགོད་བཞིན་དུ “ལེང་
ཞུའུ་ཡིས་བྲིས་པའི་སངས་རྒྱས་དང་སྲུང་མས་ལྐོག་ཏུ་ལེང་ཞུའུ་ལ་ཆད་པ་གཅོད་ཀྱི་རེད་
ཟེར་ན་དེ་ནི་ངོ་མ་གཏམ་ཡ་མཚན་ཅན་ཞིག་རེད” ཟེར། སྐབས་དེར་ཐ་ན་ཁོའི་དགེ་ཕྲུག་
རྣམས་ཀྱང་སྐྲག་སྟེ་ཁ་གདངས་མིག་བགྲད་དུ་གྱུར་པ་དང་། དེའི་ནང་གི་མི་ལ་ལ་འབྱུང་
འགྱུར་གྱི་འཇིགས་སུ་རུང་བའི་མཇུག་འབྲས་ལ་བསམས་ཏེ་གོ་སྐབས་བཙལ་ནས་བྲེལ་
རྟབ་ཀྱིས་གར་སོང་ཆ་མེད་དུ་བྲོས་འགྲོ། སྟབས་བདེ་ཙམ་བཤད་ན། ཁོ་པ་ཕལ་ཆེར་བསྐལ་
པ་ཇི་སྲིད་བར་དུ་སླར་སྐྱེ་མི་ཐུབ་པར་བཤད་ཆོག མདོར་ན་ཁོས་དེང་དུས་ཀྱི་གནམ་
འོག་འདི་ན་རང་ཉིད་ཁོ་ན་མཆོག་ཏུ་རློམས་ཞིང་། མི་སུ་ཞིག་གིས་ཀྱང་དོ་ཡ་མི་ཐུབ་པར་
ངོས་འཛིན་བྱེད།
དེར་བརྟེན་ལེང་ཞུའུ་རི་མོའི་སྒྱུ་རྩལ་གྱི་ཡོན་ཚད་ཐད་ཚད་གཞི་མཐོན་པོ་ཇི་ཙམ་དུ་
སླེབས་པ་སྨྲ་མི་དགོས། ཁོས་བྲིས་པའི་རི་མོར་ཆ་བཞག་ན་པིར་སྨྱུག་གཡུག་སྟངས་དང་།
ཚོན་སྡེབ་སྟངས་དེ་རི་མོ་བ་གཞན་དང་རྩ་བ་ནས་མི་འདྲ། དེས་ན་མཐུན་ལམ་མི་ལེགས་
པའི་རི་མོ་བའི་ཁྲོད་ནས་མང་དག་ཅིག་གིས་ཁོ་པར་ཁྲམ་པ་རེད་ཅེས་ངན་སྨྲས་བྱེད། རི་
མོ་བ་དེ་ཚོས་ཁྲོན་ཁྲེང་དང་། ཅིན་ཀང་། དེ་བཞིན་གནའ་རབས་ཀྱི་གྲགས་ཅན་རི་མོ་
བའི་སྐོར་གླེང་སྐབས་ཁོང་རྣམ་པས་སྒོ་གླེགས་སྟེང་དུ་བྲིས་པའི་དཔྱིད་འགོའི་མེ་ཏོག་ལས་
ཟླ་འོད་བཀྲ་བའི་མཚན་མོར་དུས་རྟག་ཏུ་དྲི་ཞིམ་སྣོམ་ཐུབ་པ་དང་། ཡོལ་སྒྲོམ་སྟེང་དུ་བྲིས་
པའི་དཔོན་ཆེན་དང་མི་དྲག་ཚོས་གླིང་བུ་གཏོང་བའི་སྒྲ་ཐོས་ཐུབ་ཟེར་ཞིང་། གདལ་གཏམ་
དང་ཁ་རྒྱུན་དེ་ཚོ་ཚང་མ་རྣ་བར་ཤིན་ཏུ་སྙན། འོན་ཀྱང་ལེང་ཞུའུ་ཡི་རི་མོའི་སྐོར་གླེང་ན་
ཚང་མ་སྐྱུག་བྲོ་བ་དང་། ཧ་ལས་ཡ་མཚན་གྱི་བཤད་ཚུལ་ཤ་སྟག་ཡིན། དཔེར་ན། ཁོ་ཚོས་
ལེང་ཞུའུ་ཡིས་ལུང་ཀའེ་དགོན་པའི་སྒོ་ཆེན་ལ་རི་མོ་འབྲི་དུས་འགྲོ་བ་རྒྱུད་ལྔའི་འཆི་
གསོན་གྱི་རི་མོ་ཞིག་བྲིས་པས་དེའི་འབྲས་བུར་ནམ་གུང་ཁུ་སིམ་གྱི་དུས་སུ་མི་རྣམས་སྒོ་
ཆེན་དེའི་འོག་ནས་སྐྱོད་དུས་ལྷ་མོས་དབུགས་རིང་འབྱིན་པ་དང་ངུ་ཤུམ་བྱེད་པའི་སྒྲ་ཐོས་
རྒྱུ་ཡོད་ཟེར་བ་དང་། ད་དུང་མི་ལ་ལས་མི་རོ་རུལ་བའི་དྲི་ངན་ཚོར་བྱུང་ཟེར། ཕྱིས་སུ་ཁོས་
སྐུ་ངོའི་བཀའ་ལྟར་བྲིས་པའི་ཞལ་ཏ་མའི་འདྲ་རིས་ནང་གི་མི་དེ་དག་ལོ་གསུམ་ཡང་མ་
འགོར་བར་རེ་རེ་བཞིན་བླ་ཆད་པ་ལྟར་ནད་ཀྱིས་མནར་ནས་འཆི་སོང་། ལེང་ཞུའུ་མི་ངན་
དུ་ངོས་འཛིན་བྱེད་མཁན་མི་དེ་ཚོས་དེ་ནི་ལེང་ཞུའུ་ཡི་རི་མོའི་ལོག་ལམ་གྱི་སྒྲིབ་ཕོག་པའི་
དཔང་རྟགས་ལེགས་ཤོས་དེ་རེད་ཟེར་བ་སྨྲ་མི་དགོས།
ཡིན་ནའང་ད་གིན་བཤད་པ་ལྟར་ལེང་ཞུའུ་ནི་རང་ཤེད་ཆེ་བའི་མི་ཞིག་ཡིན། རང་
ཤེད་དེ་རིགས་ལ་ཁོས་དེ་ལས་ལྡོག་སྟེ་རློམ་སེམས་ཆེར་སྐྱེད་བྱེད། ཐེངས་ཤིག་སྐུ་ངོ་ཡིས་
ཀུ་རེའི་ཚུལ་གྱིས “ཁྱེད་རང་སྐྱུག་བྲོ་པོར་ཧ་ཅང་དགའ་པོ་ཡོད་པ་འདྲ” ཞེས་བཤད་
པ་ན་ཁོས་གཅིག་ནས་ཁོ་པའི་ན་ཚོད་དང་ཤིན་ཏུ་མི་མཐུན་པའི་མཆུ་སྒྲོས་དམར་པོ་དེ་
བསྒུལ་ཏེ་གད་མོ་བགད་པ་དང་། གཉིས་ནས་ང་རྒྱལ་ཁེངས་དྲེགས་ཀྱིས “ངོ་མ་དེ་འདྲ་
རེད། ཤེས་རྒྱ་ཆུང་བའི་རི་མོ་བ་ཞིག་གིས་སྤྱིར་ན་སྐྱུག་བྲོ་པོའི་མཛེས་ཆོས་རྩ་བ་ནས་ཤེས་
ཀྱི་མ་རེད” ཟེར། དེ་ཡང་རྒྱལ་རབས་འདིའི་གནམ་འོག་གི་རི་མོ་བ་ཨང་དང་པོ་ཡིན་པའི་
དབང་དུ་བཏང་ན་ཡང་སྐུ་ངོའི་མདུན་དུ་འུད་ཤོབ་དེ་འདྲ་ཤོད་པ་ནི་ཤིན་ཏུ་ནས་མི་འོས།
གོང་དུ་བཤད་པའི་དགེ་ཕྲུག་དེས་དགེ་རྒན་ལ་ལྐོག་ཏུ “གཟའ་ཨོག་རལ” ཞེས་པའི་མིང་
ངན་ཞིག་བཏགས་ཏེ་ཁོའི་རང་ཆེ་རང་རློམ་ལ་འཕྱ་སྨོད་བྱེད་ཅིང་། དེ་ཡང་ངོ་མ་དོན་
དངོས་དང་མཚུངས། ཕལ་ཆེར་ཁྱེད་རང་གིས་ཤེས་སྲིད། “གཟའ་ཨོག་རལ” ཞེས་པ་ནི་
གནའ་དུས་སུ་ཀྲེན་ཏན་ནས་ཡོང་བའི་མི་འུད་ཤོབ་ཅན་ཞིག་གི་མིང་རེད།
འོན་ཏེ་ལེང་ཞུའུ་ཞེས་པ་འདི་ཡང་། སྐད་བརྡས་མཚོན་དཀའ་བའི་རང་ཆེ་རང་རློམ་
གྱི་ལེང་ཞུའུ་འདི་ཡང་བརྩེ་སེམས་ལྡན་པའི་མི་ཞིག་ཡིན་འདུག
ལྔ།
ངས་བཤད་རྒྱུ་ནི་ལེང་ཞུའུ་ཡིས་ངོ་མ་སྨྱོ་བ་ལྟར་ཞལ་ཏ་མ་བྱེད་པའི་ཁོ་པའི་བུ་མོ་
ཁེར་སྐྱེས་མ་དེར་སྙིང་ནས་གཅེས་པར་བྱེད་པ་དེ་ཡིན། ངས་གོང་དུ་བཤད་པ་ལྟར་བུ་མོ་དེ་
རང་གཤིས་འཇམ་པ་དང་། ཕ་མར་བསྙེན་བཀུར་ཆེ་བའི་བུ་མོ་ཞིག་ཡིན་ལ། ཨ་ཕ་དེས་ཤ་
ཚ་བྱེད་པ་ཡང་བུ་མོ་ལས་དམན་པ་ཡེ་ནས་མེད། དེ་ཡང་དགོན་པ་གང་ཞིག་གིས་འགྱེད་
རྒྱག་དགོས་པའི་ཁ་ཏ་བྱས་རུང་དངུལ་སྐར་ལི་གཅིག་ཀྱང་མི་འདོན་པའི་ལེང་ཞུའུ་ཡིས་
བུ་མོའི་གྱོན་གོས་དང་རྒྱན་ཆ་སོགས་ཀྱི་གྲོན་དངུལ་ཐད་སེར་སྣ་སྤུ་ཙམ་ཡང་མེད་པར་
མོར་ཉོ་བ་ནི་ངོ་མ་ཡིད་ཆེས་བྱེད་མི་ཕོད།
འོན་ཀྱང་ལེང་ཞུའུ་བུ་མོར་ཤ་ཚ་བ་ནི་ཤ་ཚ་བ་ཙམ་ཡིན་པ་ལས་ཁོས་བུ་མོར་མག་
པ་ཡག་པོ་ཞིག་མགྱོགས་ཙམ་འཚོལ་རྒྱུའི་བསམ་བློ་ཡེ་ནས་གཏོང་མྱོང་མེད། ཡིན་ནའང་
གལ་ཏེ་སུ་ཞིག་གིས་བུ་མོར་ཁ་ངན་ཚིག་ངན་སྨྲས་ཚེ་ཁོས་ཐ་ན་ཁྲོམ་ལམ་གྱི་ཁྲམ་པ་བསྡུ་
རུབ་བྱས་ཏེ་མི་དེར་ལྐོག་རྡུང་དྲག་པོ་གཏོང་བར་བྱེད། དེ་ལྟ་ན་ཁོའི་བུ་མོ་སྐུ་ངོའི་གཟིགས་
སྐྱོང་འོག་ཞལ་ཏ་མ་བྱེད་དུས་ཁོ་པ་སྐུ་ངོར་བསམ་འཆར་མང་པོ་ཡོད་ཅིང་། སྐུ་ངོའི་མདུན་
དུ་སླེབས་ཐེངས་རེར་མི་དགའ་བའི་རྣམ་འགྱུར་ཁོ་ན་སྟོན་གྱིན་འདུག འཇིག་རྟེན་པ་
ཚོས་སྐུ་ངོ་བུ་མོའི་མཛེས་ཉམས་ལ་སེམས་ཆགས་ནས་ཨ་ཕས་མོས་མཐུན་བྱེད་མིན་ལ་མ་
བལྟོས་པར་ཞལ་ཏ་མར་བསྡུ་ཉར་བྱས་པ་རེད་ཟེར། དེ་ནི་ཕལ་ཆེར་གནས་ཚུལ་དེའི་རྐྱེན་
གྱིས་ཚོད་དཔག་བྱས་པའང་ཡིན་སྲིད།
བཤད་ཚུལ་དེ་རྫུན་གཏམ་ཡིན་པར་བརྩིས་ནའང་ལེང་ཞུའུ་ཡིས་རང་ཉིད་ཀྱི་ཤ་ལས་
ཆད་པའི་བུ་མོར་བློ་གཅིག་སེམས་གཅིག་གིས་སེམས་ཁུར་བྱས་ཏེ་བུ་མོ་རང་ཉིད་ཀྱི་གམ་
དུ་ལོག་ཐུབ་རྒྱུར་རྒྱུན་དུ་སྨོན་ལམ་འདེབས་པ་ནི་ངོ་མ་རེད། ཉིན་ཞིག་སྐུ་ངོས་ཁོ་པར་
འཇམ་དཔལ་གཞོན་ནུ་ཞིག་འབྲི་དགོས་པའི་བཀའ་བཏང༌། ཁོས་སྐུ་ངོས་གཅེས་པར་བྱེད་
པའི་བྱིས་པའི་ངོ་གདོང་ལ་དཔེ་བླངས་ནས་བྲིས་ཤིང་། ཇི་མ་ཇི་བཞིན་བྲིས་ཡོད་པས་སྐུ་ངོ་
ཤིན་ཏུ་མོས་ཏེ་ཕངས་པ་མེད་པར “ངས་ཁྱོད་ལ་བདག་རྐྱེན་གྱ་ནོམ་པ་སྤྲོད་ཀྱི་ཡིན། ཁྱོད་
ལ་ག་རེ་དགོས་འདོད་པ་ཤོད། འཛེམ་ཟོན་བྱ་མི་དགོས།ཤོད་དང” ཞེས་སྨྲས་སོང་།
ལེང་ཞུའུ་ཡིས་གུས་གུས་ཞུམ་ཞུམ་བྱས་མོད། བསམ་ཡུལ་ལས་འདས་པ་ཞིག་ལ་རང་
ཚོད་མ་ཟིན་པའི་སྒོ་ནས “ངའི་བུ་མོ་ཕྱིར་སྩོལ་རོགས" ཟེར།
གལ་ཏེ་གཟིམ་ཤག་གཞན་དུ་གཡོག་རྒྱུག་གིན་ཡོད་ན་དེ་ལྟར་བཤད་ཀྱང་ཆོག་མོད།
འདི་ནི་ཁུའུ་ཁྲོན་གྱི་སྐུ་ངོའི་འགྲམ་དུ་གཡོག་རྒྱུག་གིན་ཡོད་པས་ཨ་ཕ་བུ་མོར་ཇི་ལྟར་
བརྩེ་ནའང་བབ་ཅོལ་དེ་འདྲའི་སྒོ་ནས་ཕྱིར་སློག་བྱ་རྒྱུ་ཤོད་པ་ནི་ངོ་མ་གནམ་འོག་ཏུ་
མཐོང་དཀོན། དེའི་ཚེ་ན་ཁོང་ཡངས་དཀྱེལ་ཆེའི་སྐུ་ངོ་ཡང་ཅུང་ཟད་མི་དགའ་བར་གྱུར་
ཏེ་ཡུད་ཙམ་རིང་ཁུ་སིམ་མེར་བསྡད་པ་དང་། དེ་ནས་ལེང་ཞུའུ་ཡི་ངོ་གདོང་ལ་ལྟ་བཞིན་
དུ “དེ་འདྲ་མི་ཡོང” ཞེས་སྨྲས་ཏེ་ཡར་ལངས་ནས་བྲེལ་རྟབ་ཀྱིས་ཕྱིན་སོང་།
གནས་ཚུལ་དེ་འདྲ་ཕལ་ཆེར་སྔ་རྗེས་སུ་ཐེངས་བཞི་ལྔ་ཞིག་བྱུང་སོང་། ད་ལྟ་དྲན་
གསོ་བྱེད་དུས་སྐུ་ངོ་ཡིས་ལེང་ཞུའུ་ལ་བཟུང་བའི་རྣམ་འགྱུར་ཐེངས་གཅིག་ལས་གཅིག་
ངན་དུ་འགྲོ། དུས་མཚུངས་སུ་དོན་དེའི་ཆེད་དུ་བུ་མོས་ཀྱང་ཕལ་ཆེར་ཨ་ཕར་སེམས་
ཁྲལ་བྱེད་ཅིང་། ཞལ་ཏ་མའི་ཁང་པའི་ནང་དུ་ལོག་རྗེས་རྒྱུན་དུ་སྟོད་གོས་ཀྱི་ཕུ་རུང་ལ་
སོ་བཏབ་སྟེ་ལྐོག་ཏུ་མིག་ཆུ་ཁྲུམ་ཁྲུམ་ངང་ངུ་ཤུམ་བྱེད། དེས་ན་སྐུ་ངོ་ལེང་ཞུའུ་ཡི་བུ་མོར་
སེམས་ཆགས་པ་ལ་སོགས་པའི་གཏམ་འཆལ་ཁྱབ་རྒྱ་ཇེ་ཆེ་ནས་ཇེ་ཆེར་གྱུར་སོང་། དེའི་
ནང་གི་གཏམ་འཆལ་འགའ་ཞིག་གིས་ད་དུང་གནས་ཚུལ་དེའི་འབྱུང་རྩ་ནི་དམྱལ་བའི་
རི་མོ་བཀོད་པའི་ཡོལ་སྒྲོམ་དེ་རེད་ཟེར་ཡང་དོན་དམ་དུ་བུ་མོས་སྐུ་ངོའི་འདོད་པར་མ་
བསྟུན་པས་རེད་ཟེར། ཡིན་ནའང་གནས་ཚུལ་དེ་འདྲ་རྩ་བ་ནས་ཡོད་མི་སྲིད།
ང་ལྟ་བུའི་མིའི་མིག་རྒྱང་གི་ཐོག་ནས་བལྟས་ན་སྐུ་ངོས་ལེང་ཞུའུ་ཡི་བུ་མོ་ཕྱིར་མི་
སློག་པ་ནི་སེམས་བཟང་བཅངས་པ་དང་། བུ་མོ་མོ་རང་ལ་སྙིང་རྗེ་སྐྱེས་ཏེ་བསམ་གཞིགས་
བྱས་པ་ཁོ་ན་ཡིན་ཏེ། མོ་ཀླད་རྙིང་མཁྲེགས་བཟུང་གི་ཨ་ཕ་དེའི་གམ་དུ་འཇོག་པ་ལས་
གཟིམ་ཤག་ནང་དུ་བཀོད་སྒྲིག་བྱས་ཏེ་རང་དབང་ངང་འཚོ་བར་རོལ་ན་དེ་བས་ལེགས་
སྙམ། བསམ་ཚུལ་དེ་ནི་ཐོག་མ་ནས་རང་གཤིས་འཇམ་པའི་བུ་མོའི་ལྟ་སྐྱོང་ལས་བྱུང་།
འོན་ཀྱང་སྐུ་ངོ་ཆེན་མོ་བུད་མེད་ཀྱི་འཇོ་སྒེག་ལ་དགའ་ཟེར་བ་ནི་ཕལ་ཆེར་ཞྭ་དཔེ་ལྷམ་
འགེབས་རང་རེད། མ་རེད།དེ་ནི་རྦད་དེ་གྲིབ་སོའང་མེད་པའི་ལོང་གཏམ་ལས་མ་འདས།
གནས་ཚུལ་དེ་དག་ལ་རེ་ཞིག་ཁ་ཡ་མི་བྱེད། དེ་ཡང་བུ་མོའི་རྐྱེན་གྱིས་ལེང་ཞུའུ་ལ་
ཐོབ་པའི་གཟིགས་སྐྱོང་དེ་མུར་ཆག་ཅིང་། བསམ་ཇུས་གང་ཞིག་ཡོད་པ་མི་ཤེས་ཏེ། སྐུ་
ངོས་གློ་བུར་དུ་ལེང་ཞུའུ་བཙལ་ནས་ཁོ་པར་ཡོལ་སྒྲོམ་སྟེང་དུ་དམྱལ་བའི་རི་མོ་ཞིག་འབྲི་
དགོས་པའི་བཀའ་བཏང་སོང་།
དྲུག
དེ་ཡང་དམྱལ་བའི་རི་མོ་བྲིས་པའི་ཡོལ་སྒྲོམ་སྐོར་གླེང་མ་ཐག་རི་མོའི་ངོས་ཀྱི་སྐྱི་
གཡའ་བའི་སྣང་ཚུལ་དེ་ངའི་མིག་མདུན་དུ་མངོན་སུམ་གསོན་རྗེན་དུ་གསལ་གྱིན་འདུག
ངས་ད་དུང་བཤད་དགོས་པ་ཞིག་ལ་ལེང་ཞུའུ་ཡིས་བྲིས་པའི་དམྱལ་བའི་རི་མོ་དེ་རི་
མོ་བ་གཞན་གྱིས་བྲིས་པ་དང་བསྡུར་ན་ཐོག་མར་བརྙན་རིས་བཀོད་སྒྲིག་བྱེད་སྟངས་ཀྱི་
ཐད་ནས་མི་འདྲ། ཡོལ་སྒྲོམ་དང་པོ་དེའི་ཟུར་སྣེར་གཤིན་རྗེའི་ཕོ་བྲང་ནང་གི་འཆི་བདག
ཆེན་པོ་བཅུ་དང་ཁོ་ཚོའི་ཁྱིམ་མི་ཚོའི་གཟུགས་བརྙན་ཆུང་ངུ་འགའ་བྲིས་ཡོད་པ་དང་།
དེར་མཐུད་པ་ནི་འཇིགས་སུ་རུང་བའི་མེ་དཔུང་ཡིན་ཞིང་། ཧ་ལམ་གྲི་ཡི་རི་དང་རལ་
གྲིའི་ནགས་ཀྱང་བཞུ་བ་ལྟ་བུའི་མེ་ལྕེ་སྒོར་འཁྱིལ་འཁྱིལ་དུ་འཕྱུར་བར་བྲིས་འདུག དེར་
བརྟེན་དམྱལ་བའི་ལས་མཁན་གྱིས་གྱོན་པ་ནི་ཀྲུང་གོའི་གནའ་ཆས་སྟེང་དུ་སེར་ཐིག་གམ་
སྔོ་ཐིག་གིས་བརྒྱན་པ་ལྟར་བྲིས་པ་ཕུད་དེ་མིན་གང་སར་དྲག་ཏུ་འབར་བའི་མེ་དཔུང་གི་
ཁ་དོག་ཡིན་ཞིང་། དེའི་ནང་ན་གཡུང་དྲུང་དབྱིབས་ཀྱི་མེ་སྒོར་དང་། སྣག་ཚ་གར་པོས་
བྲིས་པའི་དུ་ནག གསེར་ཕྱེ་སྟོར་བ་ལྟར་གང་སར་འཕུར་བའི་མེ་བཙག་བཅས་རེད།
དེ་ཙམ་ཡིན་ནའང་འབྲི་སྟངས་དེས་མི་རྣམས་སྙིང་རྩ་འདར་བར་གྱུར་ཟིན། དེའི་
ཁར་ད་དུང་དམྱལ་བའི་མེ་དཔུང་གིས་ཚིག་ནས་འགྲེ་ལོག་རྒྱག་བཞིན་གདུང་བ་མྱོང་བའི་
སྡིག་ཅན་བྲིས་ཡོད། དེ་རྣམས་ཀྱི་ནང་ན་རྒྱུན་ལྡན་གྱི་དམྱལ་བའི་རི་མོའི་ནང་དུ་གསལ་
བའི་མི་ནི་ཧ་ལམ་གཅིག་ཀྱང་མི་འདུག དེའི་རྒྱུ་མཚན་ཅི་ཡིན་ནམ་ཟེར་ན། ལེང་ཞུའུ་
ཡིས་སྡིག་ཅན་དེ་ཚོའི་ནང་དུ་མཐོ་དཔོན་རིགས་དང་མི་དྲག་ནས་དམའ་སྤྲང་པོ་དང་མི་
སེར་ཐ་མལ་བར་གྱི་མིང་ཐོབ་སྣ་ཚོགས་པའི་མི་འདྲ་བཤུ་བྱས་ཡོད་པས་རེད། ལུས་ལ་ལས་
གོས་གྱོན་ཏེ་ཕོ་བྲང་ནང་དུ་བསྐྱོད་པའི་དབང་གྲགས་ཅན་གྱི་མི་དྲག་དང་། གཟབ་མཆོར་
མཛེས་པར་སྤྲས་ཏེ་སྒེག་ཉམས་ངོམ་པའི་དཔོན་མོ་ན་གཞོན། ཕྲེང་བ་སྐེ་ལ་བཏགས་ནས་
ཆོས་འདོན་པའི་བཙུན་པ། ལྷམ་མཐིལ་མཐོ་བའི་ཤིང་བཟོས་འདྲུད་ལྷམ་རྐང་པར་གྱོན་
པའི་ཞབས་ཕྱི་བ་དང་སློབ་མ། ལྭ་རིང་གྱོན་པའི་བྱིས་མོ། མཆོད་རྫས་ལག་ཏུ་བཏེགས་
པའི་མཚན་ལྟས་མཁན་ཏེ། གལ་ཏེ་འདི་ལྟར་རེ་རེ་བཞིན་བགྲང་ན་ཕལ་ཆེར་ཇི་ལྟར་བྱས་
ཀྱང་བགྲངས་མི་ཚར། དེ་ལྟར་གྲངས་ཀྱིས་མི་ཟིན་ཞིང་མིང་ཐོབ་སྣ་ཚོགས་པའི་མི་རྣམས་
མེ་དཔུང་དམར་པོ་འུར་འུར་དུ་འབར་དང་དུ་བ་ནག་པོ་ལྷོག་ལྷོག་ཏུ་འཕྱུར་བའི་དཀྱིལ་
དུ་དམྱལ་བའི་ལས་མཁན་གླང་མགོ་རྟ་གདོང་ཅན་གྱི་མནར་གཅོད་མ་བཟོད་པས་རླུང་
དམར་གྱིས་བདས་པའི་ཤིང་ལོ་ལྟར་ཕྱོགས་བཞི་མཚམས་བརྒྱད་དུ་བྲོས་འགྲོ། སྐྲ་ལོ་ལྕགས་
ཀྱི་ཁ་དབྲག་ལ་དཀྲིས་པ་དང་། རྐང་ལག་འབུ་སྡོམ་ལས་ཀྱང་དམ་པར་བསྐུམས་པའི་བུད་
མེད་དེ་ཕལ་ཆེར་ལྷ་མའི་གྲས་ཡིན་པ་འདྲ། མདུང་རིང་གིས་བྲང་ཁ་བརྟོལ་ཏེ་ཕ་ཝང་ཇི་
བཞིན་མགོ་བོ་ཐུར་དུ་དཔྱངས་ནས་བཀལ་བའི་སྐྱེས་པ་དེ་ཏན་ཏན་ཚོགས་མ་བསགས་
པའི་ས་གནས་ཀྱི་དཔོན་ཡིན་ངེས། གཞན་ཡང་འགའ་རེར་ལྕགས་ཀྱི་ཁྲིམས་ཆས་ཀྱིས་
དྲག་ཏུ་རྡེག་པ་དང་། འགའ་རེ་ལྗིད་ཚད་རྒྱ་མ་སྟོང་གི་ཕ་བོང་འོག་ཏུ་མནན་པ། འགའ་
རེར་བདུད་བྱའི་མཆུ་རིང་གིས་མཆུ་འཐོག་རྒྱག་པ། འགའ་རེར་དུག་ཅན་སྦྲུལ་གྱི་མཆེ་བ་
རྣོན་པོས་སོ་འདེབས་པ་སོགས་སྡིག་ཅན་གྱི་སྡིག་ཉེས་ལ་གཞིགས་ཏེ་ལས་འབྲས་ཀྱི་ཆད་
པ་གཅོད་ཅིང་། རིགས་ཇི་ཙམ་ཡོད་པ་ནི་བརྗོད་ལས་འདས།
ཡིན་ནའང་དེའི་ནང་ནས་ཆེས་བླ་འདར་བར་འགྱུར་བ་ནི་མཆེ་བའམ་སོག་ལེའི་
ཁ་ཇི་ལྟའི་གསེག་ཤིང་གི་རྩེ་མོར(གསེག་ཤིང་དེའི་རྩེ་མོར་མི་རོ་ཁེངས་པར་བསྐོན་ཡོད་
ཅིང་ཡན་ལག་ལྔ་པོ་གསེག་ཤིང་གིས་རྩེ་མོས་བརྟོལ་འདུག) གཡོལ་ཏེ་བར་སྣང་ནས་ལྷུང་
ཡོང་བའི་གླང་འཐེན་འཁོར་ལོ་ཞིག་རེད། གླང་འཐེན་འཁོར་ལོའི་ཁྲ་ཡོལ་དམྱལ་བའི་
རླུང་དམར་གྱིས་ཕྱེ་ཡོད་ཅིང་། དེའི་ནང་དུ་བཙུན་མོ་འདྲ་ཞིང་ལུས་ལ་དར་ཟབ་བཀླུབས་
པའི་ཞལ་ཏ་མ་ཞིག་ཡོད་པ་དེས་རིང་ལ་གནག་པའི་སྐྲ་ལོ་མེ་ལྕེའི་ཁྲོད་དུ་ལྷབ་ལྷུབ་ཏུ་
གཡོ་བཞིན་དཀར་འཇམ་མཇིང་པ་གསེག་ཏུ་དཀྱོགས་ཏེ་སྡུག་བསྔལ་ཚད་མེད་པའི་རྣམ་
འགྱུར་ཞིག་བསྟན་འདུག ཞལ་ཏ་མ་དེའི་གཟུགས་བརྙན་ནས་གླང་འཐེན་འཁོར་ལོ་མེ་
ཡིས་ཚིག་པའི་བར་གྱི་སྣང་ཚུལ་དེ་དག་ཚང་མས་མེ་ལྕེ་འུར་འུར་དུ་འབར་བའི་དམྱལ་
བའི་སྡུག་བསྔལ་དྲན་པར་བྱེད། དེ་ཡང་བརྙན་ངོས་ཆེན་པོ་དེ་འདྲ་ཞིག་ལས་འཇིགས་སྣང་
ཆེ་ཤོས་ཚང་མ་མི་དེ་གཅིག་པུའི་ལུས་སྟེང་དུ་བསྡུས་ཡོད་ཅེས་བཤད་ཆོག རི་མོ་དེ་ངོ་མ་
ཆེས་ཁྱད་དུ་འཕགས་པ་བྲིས་འདུག ཁྱེད་རང་གིས་ཞལ་ཏ་མ་དེར་ལྟ་དུས་ངོ་མ་རང་ཉིད་
ཀྱི་རྣ་བས་ཆེས་ཡ་ང་བའི་འབོད་སྒྲ་ཞིག་ཐོས་པར་དོགས་པ་ཟ་འགྲོ། ཀྱི་ཧུད། ཁྱེད་རང་གིས་
ཤེས་སམ། ངང་ཚུལ་དེ་འབྲི་ཆེད་ད་གཟོད་སྐྱི་གཡའ་བའི་དོན་རྐྱེན་དེ་ཐོན་སོང་། གལ་ཏེ་
སྐྱི་གཡའ་བའི་དོན་རྐྱེན་དེ་ཐོན་མེད་ན་ལེང་ཞུའུ་ཐབས་ཇི་ལྟར་མཁས་ཀྱང་དམྱལ་བའི་
སྡུག་བསྔལ་མངོན་པར་གསལ་བ་དེ་འདྲ་གཏན་ནས་འབྲི་མི་ཐུབ་ཨང་། རི་མོ་བས་ཡོལ་
སྒྲོམ་དེ་བྲིས་ཟིན་རྗེས་ཚེ་སྲོག་ཀྱང་ཤོར་བའི་ཡ་ང་ཡིད་གདུང་གི་གནས་སུ་ལྷུངས་སོང་། དེ་
ཡང་རི་མོ་འདིའི་སྟེང་གི་དམྱལ་བ་དེ་ནི་རྒྱལ་རབས་འདི་པའི་དུས་ཀྱི་གནམ་འོག་གི་རི་
བ་ཨང་དང་པོ་ལེང་ཞུའུ་རང་ཉིད་དུས་ནམ་ཞིག་ལྷུང་མིན་མི་ཤེས་པའི་དམྱལ་བ་ཡིན་ཞེས་
བཤད་ཆོག
ངས་སེམས་འཚབ་ཐལ་ཆེ་བའི་སྒོ་ནས་མཐོང་དཀོན་པའི་དམྱལ་བའི་རི་མོ་བཀོད་
པའི་ཡོལ་སྒྲོམ་དེའི་སྐོར་བཤད་པ་དེ་ཕལ་ཆེར་སྐད་ཆའི་གོ་རིམ་ལྡོག་ཡོད་སྲིད། ཡོང་ངཱ་།
ད་ལྟ་ངས་ཡང་བསྐྱར་ཕྱིར་ལྡོག་སྟེ་མུ་མཐུད་ནས་སྐུ་ངོའི་བཀའ་ལྟར་དམྱལ་བའི་རི་མོ་
འབྲི་མཁན་ལེང་ཞུའུ་ཡི་སྐོར་བརྗོད་ཀྱི་ཡིན།
བདུན།
དེ་ནས་བཟུང་ཟླ་བ་ལྔ་དྲུག་གི་རིང་ལ་ལེང་ཞུའུ་ཡིས་སྐུ་ངོའི་གཟིམ་ཤག་ཏུ་ཐེངས་
གཅིག་ཀྱང་མ་བཅར་བར་བློ་རྩེ་གཅིག་སྒྲིམ་གྱིས་ཡོལ་སྒྲོམ་སྟེང་གི་རི་མོ་འབྲི་གིན་བསྡད་
སོང་། ཁོ་པ་བུ་མོར་དེ་ལྟར་བརྩེ་མོད། རི་མོ་འབྲི་བའི་དུས་ལ་བབས་ཚེ་བུ་མོར་མིག་ལྟ་
ཙམ་ཡང་བྱེད་པར་མི་ཡོང་། དེ་ནི་ཡ་མཚན་སྐྱེ་དགོས་པ་ཞིག་མ་ཡིན་ནམ། ངས་གོང་དུ་
བརྗོད་པའི་དགེ་ཕྲུག་དེས་བཤད་རྒྱུར། མི་དེ་རི་མོ་འབྲི་དུས་ཧ་ལམ་ཝ་སྐྱེས་གདོན་མོས་
ཡིད་དབང་འཕྲོག་གིན་ཡོད་པ་འདྲ། ངོ་མ་ཡིན་ཡཱ། དེ་དུས་མི་ལ་ལའི་བཤད་རྒྱུན་ལ་ལེང་
ཞུའུ་རི་མོའི་སྒྱུ་རྩལ་ཐོག་སྐད་གྲགས་ཆོད་པ་ནི་ཁོ་པས་གཞི་བདག་ལ་སྨོན་ལམ་བཏབ་
པས་རེད་ཟེར། དེའི་དཔང་རྟགས་ནི་དེ་སྔ་ལེང་ཞུའུ་རི་མོ་འབྲི་དུས་དགེ་ཕྲུག་དེས་ལྐོག་ཏུ་
བལྟས་པས་ངོ་མ་ལུས་ཧྲིལ་པོར་གདོན་དྲིས་ཁེངས་པའི་ཝ་སྐྱེས་གདོན་མོ་ཞིག་མཐོང་བྱུང་
ཟེར། གདོན་མོ་དེ་འདྲ་གཅིག་ཁོ་ན་མིན་པར་ཁྱུ་ཞིག་གིས་ལེང་ཞུའུ་ཡི་རྒྱབ་མདུན་དང
གཡས་གཡོན་བསྐོར་ཡོད་སྐད། གནས་ཚུལ་དེ་ལྟའི་འོག་ན་ལེང་ཞུའུ་ཡིས་པིར་སྨྱུག་ལག་
ཏུ་ཐོགས་ཚེ་ཕལ་ཆེར་རི་མོ་འབྲི་རྒྱུ་ལས་གཞན་ཅི་ཡང་བརྗེད་དེ་ཉིན་མཚན་ལྟོས་མེད་
དུ་རང་ཉིད་གཅིག་པུ་ཁང་པའི་ནང་དུ་གབ་ནས་ཉི་འོད་ཀྱང་མཐོང་མི་འགྱུར། ལྷག་དོན་
ཡོལ་སྒྲོམ་སྟེང་དུ་དམྱལ་བའི་རི་མོ་འབྲི་དུས་དབྱིངས་ཞུགས་ཚད་དེ་སྔར་ལས་ཀྱང་ཆེ་
བར་གྱུར་འདུག
ཉིན་མོ་ཁ་དཀར་ངོ་དཀར་ལའང་སྒེའུ་ཁུང་བརྒྱབ་པའི་ཁང་པའི་ནང་དུ་སྣུམ་སྒྲོན་
ཞབས་རིང་གི་འོད་ལ་བསྟེན་ཏེ་གཅིག་ནས་གསང་བའི་ཚོན་སྣ་སྙོམ་སྒྲིག་བྱེད་པ་དང་།
གཉིས་ནས་དགེ་ཕྲུག་རྣམས་དམངས་ཁྲོད་ཀྱི་རྒྱུན་གོས་དང་། དཔོན་རིགས་ཀྱི་རྒྱུན་གོས།
དེ་བཞིན་གྱོན་ཆས་སྣ་ཚོགས་གྱོན་དུ་བཅུག་སྟེ་གཟུགས་བརྙན་དེ་དག་རེ་རེ་བཞིན་ཞིབ་
ཚགས་ངང་འདྲ་བཤུ་བྱེད། འོན་ཀྱང་ངས་ཐོས་པའི་ལེང་ཞུའུ་ཡི་སྐོར་དེ་དག་གཏན་ནས་
མིན། གལ་ཏེ་འགུལ་སྤྱོད་ཡ་མཚན་ཅན་དེ་ཙམ་ཡིན་ན་ཡོལ་སྒྲོམ་སྟེང་གི་དམྱལ་བའི་རི་
མོ་འབྲི་བ་མ་ཡིན་པར་རི་མོ་གཞན་འབྲི་དུས་ཀྱང་ཁོས་དེ་ལྟར་བྱེད་ངེས་རེད། ཁྱེད་རང་
གཟིགས་དང་། ཁོས་ལུང་ཀའེ་དགོན་གྱི་འགྲོ་བ་རྒྱུད་ལྔའི་འཆི་གསོན་གྱི་རི་མོ་དེ་འབྲི་
དུས་སྐྱེ་བོ་སྤྱིར་བཏང་བས་ཆེད་མངགས་ཁ་ཕར་གཅུས་ནས་མིག་ཀྱང་མི་ལྟ་བར་བྲེལ་
རྟབ་ཀྱིས་གཡོལ་འགྲོ་བའི་ལམ་བར་གྱི་མི་རོའི་མདུན་དུ་སོང་སྟེ་བག་ཕེབས་ངང་སྐྱིལ་
ཀྲུང་དུ་བསྡད་ཐོག་རུལ་ནས་དྲི་ངན་འཐུལ་བའི་མི་རོའི་ངོ་གདོང་དང་རྐང་ལག་ཚང་མ་
ནོར་བ་སྤུ་ཙམ་ཡང་མེད་པར་འདྲ་བཤུ་བྱས་ཡོད། འོ་ན། ཁོ་པ་ཡང་སྙིང་མྱོས་ཚད་དང་
དབྱིངས་ཞུགས་ཚད་ཇི་ཙམ་དུ་སླེབས་ཡོད་དམ། ཕལ་ཆེར་མི་ལ་ལས་ད་དུང་ཡང་གཏིང་
གསལ་པོ་ལོན་ཨེ་ཡོད། མ་གཞིར་ད་ལྟ་ལྷན་རྒྱས་དང་མཉམ་དུ་ཞིབ་ཕྲ་གླེང་རྒྱུའི་དུས་ཁོམ་
མེད་མོད། གནས་ཚུལ་གཙོ་བོ་འགའ་སྙན་དུ་གསོལ་ཆོག གཤམ་དུ་ངས་ཞུ་རྒྱུའི་གནས་
ཚུལ་དེ་དག་ལ་གསོན་དང་།
ལེང་ཞུའུ་ཡི་དགེ་ཕྲུག་ཅིག་གིས་བཤད་རྒྱུར། (དེ་ནི་ངས་གོང་དུ་ཞུས་པའི་མི་དེ་རེད)
ཉིན་ཞིག་ཁོ་པ་དེ་གར་ཚོན་སྡེབ་དུས་དགེ་རྒན་གྱིས་གློ་བུར་དུ་ཚུར་ཡོང་སྟེ “ང་ཉིན་གུང་
གཉིད་ཏོག་ཙམ་ཉལ་འདོད་བྱུང་། ཡིན་ནའང་ཉེ་དུས་རྨི་ལམ་འཚུབ་པོ་ཁོ་ན་རྨི་གིན
འདུག”ཟེར།
དེ་ནི་དམིགས་བསལ་གྱིས་ཡ་མཚན་སྐྱེ་དགོས་པའི་དོན་ཞིག་མིན་པས་དགེ་ཕྲུག་
གིས་ཚོན་སྡེབ་ཞོར་དུ “རེད་དམ” ཞེས་ལན་བཏབ།
འོན་ཀྱང་ལེང་ཞུའུ་ཡིས་ངོ་གདོང་ནས་རྣམ་ཀུན་དང་མི་འདྲ་བའི་ཡི་མུག་གི་རྣམ་པ་
ཞིག་མངོན་བཞིན “ང་གཉིད་ཉལ་དུས་ཁྱེད་རང་ངའི་སྔས་འགྲམ་དུ་སྡོད་རོགས་ཟེར་གྱི་
ཡིན། གང་འདྲ་འདུག་གམ” ཞེས་ཞུ་བ་འཐེན་པའི་བཤད་ཉམས་དེར་མཚེར་སྣང་ལྷག་
པར་ལྡན།
དགེ་ཕྲུག་གིས་ཀྱང་དགེ་རྒན་རྣམ་ཀུན་དང་མི་འདྲ་ཞིང་། ཐ་ན་རྨི་ལམ་རྨི་བར་ཡང་
སེམས་ཁྲལ་བྱེད་པ་དེ་ངོ་མ་ཡ་མཚན་ཆེ་བར་མཐོང་།དེ་ནི་རྙོག་དྲ་ཆེ་བའི་དོན་བྱ་ཞིག་མ་
ཡིན་པས་དགེ་ཕྲུག་གིས "ལགས་སོ" ཞེས་བཤད།
དགེ་རྒན་ད་དུང་ཡང་བློ་མ་བདེ་བར་སོམ་ཉིའི་སྒོ་ནས “འོ་ན། ཁྱེད་རང་ལམ་སེང་
ངའི་ཁང་པ་སྦུག་མའི་ནང་དུ་ཤོག ཅུང་འགོར་རྗེས་དགེ་ཕྲུག་གཞན་ཡོང་ན་ཁྱེད་རང་
གིས་ཁོ་ཚོ་ང་ཉལ་སའི་ཁང་པའི་ནང་ཡོང་དུ་འཇུག་མི་རུང” ཟེར།
ཁང་པ་སྦུག་མ་ནི་ལེང་ཞུའུ་ཡི་རི་མོ་འབྲི་ས་ཡིན། དེ་ཉིན་ཡང་འཆར་ཅན་བཞིན་
མཚཚན་མོ་དང་འདྲ་བར་སྒོ་དང་སྒེའུ་ཁུང་དམ་པོར་བསྡམས་པ་དང་། རབ་རིབ་ཀྱི་སྣུམ་
སྒྲོན་ཞིག་སྤར་ཏེ་སོལ་སྨྱུག་གིས་སྐྱ་རིས་བྲིས་མ་ཐག་པའི་ཡོལ་སྒྲོམ་གྱི་མཐའ་བཞིར་
སྒོར་མོ་ཆེན་པོ་ཞིག་འཐེན་ཡོད། ལེང་ཞུའུ་ཡིས་ཁང་པའི་ནང་དུ་འཛུལ་མ་ཐག་ཟུངས་
ཟད་ཤུགས་རྫོགས་ཀྱི་མི་ཞིག་དང་འདྲ་བར་ལག་ངར་སྔས་སུ་བྱས་ཏེ་ལྷོད་ཤིག་གེར་
གཉིད་དུ་ཡུར། འོན་ཏེ་དུས་ཚོད་ཕྱེད་ཀྱང་མ་འགོར་གོང་སྔས་འགྲམ་དུ་བསྡད་ཡོད་པའི་
དགེ་ཕྲུག་གིས་ངོ་མ་བརྗོད་ཐབས་བྲལ་ཞིང་སྐྲག་ནས་བ་སྤུའང་གཟེངས་པའི་སྐད་སྒྲ་
ཞིག་ཐོས་བྱུང་།
བརྒྱད།
ཐོག་མར་ཐོས་པ་ནི་སྐད་སྒྲ་སྣེ་གཅིག་ཙམ་ཡིན་མོད། ཡུད་ཙམ་སོང་རྗེས་ཆད་ཆད་
མཐུད་མཐུད་ཀྱི་སྐད་ཆ་ཡིན་ཞིང་། ཧ་ལམ་ཆུར་ལྷུངས་ཏེ་འཆི་བཞིན་པའི་མིའི་འཁུན་སྒྲ་
དང་འདྲ་བ་སྟེ། “ག་རེ། ད་འོ་ན་ང་འགྲོ་དགོས་ཟེར་རམ། ས་ཆ་གང་དུ་འགྲོ་དགོས། ཡང་
སྙིང་ས་ཆ་གང་དུ་འགྲོ་དགོས། དམྱལ་བར་འགྲོ་དགོས་ཨེ། མེ་ལྕེ་དྲག་ཏུ་འབར་བའི་དམྱལ་
བར་འགྲོ་དགོས་ཨེ། ཁྱོད་སུ་ཡིན། སྐད་ཆ་ཤོད་མཁན་གྱི་མི་ཁྱོད་སུ་ཡིན། ལྟས་ངན་ཁྱོད་སུ་
ཡིན། ད་བྱེད་དུས་ཁྱེད་རང” ཟེར།
དགེ་ཕྲུག་གིས་ཤེས་མེད་ཚོར་མེད་ནང་ཚོན་སྡེབ་བཞིན་པའི་ལག་པ་འགུལ་མཚམས་
བཞག་པ་དང་། སྐྲག་ནས་ཅི་བྱ་གཏོལ་མེད་ངང་སྒྲོན་འོད་ལ་བརྟེན་ཏེ་ཁ་རོག་ཏུ་དགེ་རྒན་གྱི་
ངོ་གདོང་ལ་བལྟས་པས་གཉེར་མས་ཁེངས་པའི་ངོ་གདོང་དེ་ཐལ་མདོག་ཏུ་གྱུར་ཡོད་པ་དང་།
དེའི་སྟེང་དུ་རྔུལ་ཆུའི་ཐིགས་པ་སྲན་རྡོག་ཙམ་བཞུར་ཡོང་བ། མཆུ་སྒྲོས་བསྐམས་ནས་གས་
ཡོད་པ། སོ་རལ་ཐར་ཐོར་དུ་མངོན་པའི་ཁ་དེ་དབུགས་འཚང་བ་ལྟར་ཆེར་གདངས་ཡོད་པ།
ཆེར་གདངས་པའི་ཁ་དེའི་ནང་གི་དངོས་པོ་གང་ཞིག་ལ་ཧ་ལམ་སྐུད་པ་བརྒྱུས་ནས་འཐེན་
པ་ལྟར་དྲག་ཏུ་འགུལ་བར་བྱེད། ཨ་ཙི། དེ་ནི་ལེང་ཞུའུ་ཡི་ལྕེ་མ་ཡིན་ནམ། ཆད་ཆད་མཐུད་
མཐུད་ཀྱི་སྐད་ཆ་དེ་ཚོ་ད་གཟོད་ཁོ་པའི་ལྕེ་འདི་ནས་ཐོན་པ་ཡིན་འདུག
“ངས་ཟེར་ན་ཁྱེད་རང་སུ་ཡིན་ཟེར་གྱི་ཡོད། ད་བྱེད་དུས། ཧའེ། ལྟས་ངན་ཁྱེད་རང་
ཡིན་འདུག ངས་ཀྱང་ཕལ་ཆེར་ཁྱེད་རང་རེད་བསམས་བྱུང་། ག་རེ། ཁྱེད་རང་ང་བསུ་
བར་ཡོང་བ་ཡིན་ནམ། དེས་ན་ཁྱེད་རང་ཡོང་བ་རེད། དམྱལ་བར་འགྲོ། དམྱལ་བར། ངའི་
བུ་མོས་དམྱལ་བར་བསྒུགས་ནས་བསྡད་ཡོད།”
དེའི་ཚེ་ན་དགེ་ཕྲུག་གི་མིག་ལམ་དུ་ཧ་ལམ་རབ་རིབ་ཀྱི་གྲིབ་སོ་ཡ་མཚན་ཅན་ཞིག་
ཡོལ་སྒྲོམ་གྱི་བརྙན་ངོས་ལ་གཡོལ་ཏེ་སར་ལྷུངས་པ་མཐོང་བས་ཁོ་པ་སྙིང་རྩ་འདར་བར་
གྱུར། དགེ་ཕྲུག་གིས་ལེང་ཞུའུ་ཡི་ལག་པ་དམ་པོར་བཟུང་སྟེ་ཤུགས་གང་ཡོད་ཀྱིས་སྤྲུགས།
འོན་ཀྱང་དགེ་རྒན་གྱིས་སྔར་བཞིན་གཉིད་ལབ་མུ་མཐུད་ནས་རྒྱག་པས་ཚུལ་དེར་བལྟས་
ན་གཉིད་ལས་སད་རྒྱུ་ཤིན་ཏུ་དཀའ། སྐབས་དེར་དགེ་ཕྲུག་ཀྱང་འཛེམ་དོགས་བྱ་ཁོམ་
མེད་པར་གྱུར་ཏེ་ཉེ་འགྲམ་དུ་བཞག་པའི་པིར་འཁྲུ་བྱེད་ཀྱི་ཆུ་དེ་དགེ་རྒན་གྱི་ངོ་གདོང་ལ་
གཏད་ནས་བཤོས།
“ཁྱེད་རང་བསྐྱུགས་ཡོད་ཡཱ། འཁོར་ལོ་འདིར་བསྡད་ནས་འགྲོ། འཁོར་ལོ་འདིར་
བསྡད་ནས་དམྱལ་བར་འགྲོ།” ཧ་ལམ་གྲེ་བ་དམ་དུ་བཙིར་བ་ལྟར་ལེང་ཞུའུ་ཡི་སྐད་ཆ་
དེ་འཁུན་སྒྲར་གྱུར། ཁོས་ད་གཟོད་གཞི་ནས་མིག་གདངས་ཤིང་། དངངས་སྐྲག་ལངས་ཏེ་
ཁབ་གཙགས་བརྒྱབ་པ་ལྟར་ཐོལ་གྱིས་འཕག་འོང་། ཕལ་ཆེར་རྨི་ལྟས་ངན་པའི་སྣང་ཚུལ་
ཁོ་པའི་མིག་མདུན་དུ་སྔར་བཞིན་གནས་ཡོད་པ་འདྲ། ཡུད་ཙམ་སོང་རྗེས་ཁོས་ཧོན་ཐོར་
བའི་མིག་ཟུང་ཆེར་བགྲད་པ་དང་། ཁ་སྔར་བཞིན་གདངས་ཏེ་གླེན་འཐོམ་འཐོམ་ངང་བར་
སྣང་ལ་བལྟས་ནས་བསྡད། རྗེས་སུ་དྲན་པ་སོས་ཏེ་རྣམ་འགྱུར་ཆེས་ངན་པའི་སྒོ་ནས་དགེ་
ཕྲུག་ལ “ད་ལྟ་ང་ཡག་པོ་ཆགས་སོང་། ཁྱེད་རང་ལོག་སོང” ཞེས་བཀའ་བཏང་།
གལ་ཏེ་སྐབས་དེར་དགེ་ཕྲུག་གིས་ཁོ་པར་མ་བསྟུན་ན་རྫོགས་རྒྱུ་མེད་པའི་ཁ་རྡུང་
ཕོག་ངེས་ཡིན་པས་ལམ་སེང་དགེ་རྒན་གྱི་ཁང་པ་ནས་ཕྱིར་ཐོན། འོན་ཀྱང་ཉིན་མོ་ཁ་
དཀར་ངོ་དཀར་གྱི་ཕྱི་རོལ་དུ་ཐོན་མ་ཐག་ཁོའི་སེམས་སུ་ཧ་ལམ་རང་ཉིད་ལ་རྨི་ལམ་
འཚུབ་པོ་ཞིག་རྨིས་པའི་ཚོར་སྣང་བྱུང་བས་དེས་ན་དབུགས་རིང་ཞིག་ཤོར།
འོན་ཀྱང་གནས་ཚུལ་དེ་རིགས་ད་དུང་ལེགས་པར་བརྩིས་ཆོག ཟླ་གཅིག་ཡས་མས་
འདས་རྗེས་ལེང་ཞུའུ་ཡིས་སླར་དགེ་ཕྲུག་གཞན་ཞིག་ཆེད་མངགས་ཁང་པའི་ནང་དུ་བོས་
ཤིང་། གསལ་ལ་མི་གསལ་གྱི་སྣུམ་སྒྲོན་དེའི་འོག་ཏུ་སྔར་བཞིན་པིར་སྨྱུག་ཁ་ལ་འཁྱེར་
ཡོད། ཁོས་གློ་བུར་དུ་ཁ་ཚུར་བསྐོར་ཏེ་དགེ་ཕྲུག་ལ “ཁྱེད་རང་ལ་དཀའ་ཁག་བཟོས་སོང་།
ཁྱེད་རང་གི་གྱོན་གོས་ཚང་མ་ཕུད་དང” ཞེས་བཤད།
དེ་སྔོན་ཡང་དགེ་རྒན་གྱིས་བཀའ་དེ་ལྟར་གཏོང་མྱོང་བས་དེས་ན་དགེ་ཕྲུག་གིས་
ལམ་སེང་གྱོན་གོས་ཕུད་དེ་ལུས་པོ་དམར་ཧྲེང་དུ་དེ་གར་ལངས་ནས་བསྡད།
ལེང་ཞུའུ་ཡིས་སྨིན་མ་བསྡུས་ཏེ “ང་ལྕགས་ཐག་གིས་བསྡམས་པའི་མིའི་ཚུགས་
ཀར་ལྟ་འདོད་ཆེ། ཁྱེད་རང་གིས་རེ་ཞིག་སྡུག་ཅུང་ཟད་འཁུར་ཏེ་ངའི་བཀོད་སྒྲིག་ལྟར་
བྱོས་ཨཱ” ཟེར། ཁོའི་བཤད་ཉམས་གྲང་ཤུར་ཤུར་ཡིན་ཞིང་། དགོངས་དག་ཞུ་བའི་ཚུལ་ཅི་
ཞིག་ལྡན་པ་ཁྱེད་རང་གིས་མཐོང་མི་ཐུབ། ལར་དགེ་ཕྲུག་དེ་ནི་ལག་ཏུ་པིར་སྨྱུག་ཐོགས་པ་
ལས་དཔའ་དམ་ཐོགས་ན་དེ་བས་འཚམ་པའི་ན་གཞོན་ཤ་དར་ཁྲག་རྒྱས་ཤིག་ཡིན་ཞིང་།
ཐ་ན་རྗེས་སུ་ཁོས་དོན་དེ་གླེང་དུས་ཀྱང་སྔར་བཞིན་སྐྲག་སྣང་མ་འཇགས་པར་ཡང་བསྐོར་
བསྐྱར་བསྐོར་གྱིས “ངའི་སེམས་ལ་རྒན་ལགས་སྨྱོ་འདུག ཕལ་ཆེར་ང་གསོད་འདོད་པ་
འདྲ་བསམས་བྱུང” ཟེར། དེ་དུས་དགེ་ཕྲུག་གིས་ཀ་རེ་ཀོ་རེ་བྱས་རྐྱེན་ལེང་ཞུའུ་སེམས་
འཚབ་ལངས། ཁོ་པས་གནས་གང་ཞིག་ནས་བཙལ་བ་མི་ཤེས་པའི་ལྕགས་ཐག་ཅིག་
འཁྱེར་ཡོང་སྟེ་ཁྲ་ལང་ཁྲ་ལང་ཞེས་ལག་ཏུ་ཐོགས་པ་དང་། ངར་མཆོངས་བྱེད་པའི་ཚུགས་
ཀ་ཞིག་བསྟན་ཏེ་དེ་མུར་དགེ་ཕྲུག་གི་ལྟག་རྒྱབ་ཏུ་མཆོངས་ཐོག་ཤོད་ཁོམ་མེད་པར་ལག་
ཡུ་གཉིས་གཅུས་ནས་རིམ་པ་རེ་རེ་བཞིན་དམ་པོར་བསྡམས། ད་དུང་ལྕགས་ཐག་གི་སྣེ་མོ་
ནས་བཟུང་སྟེ་ཤེད་ཤུགས་གང་ཡོད་ཀྱིས་དམ་དུ་བཏང་བས་དགེ་ཕྲུག་མི་བཟོད་པར་གྱུར།
དགེ་ཕྲུག་ལ་གློ་བུར་གྱི་འཇབ་རྒོལ་དེ་འདྲ་ཕོག་ཅིང་། རྡིག་སྒྲ་ས་གཡོ་བ་ཞིག་གྲགས་པ་
དང་འབྲེལ་པང་གཅལ་སྟེང་དུ་གསེག་ལོག་ནས་འགྱེལ།
དགུ།
སྐབས་དེར་དགེ་ཕྲུག་གི་བཟོ་ལྟ་དེ་ངོ་མ་ས་སྟེང་དུ་སྒྱེལ་བའི་ཆང་ཁོག་དང་མཚུངས་
ཤིང་། རྐང་པ་དང་ལག་པ་གང་ཡིན་རུང་ཚང་མ་རིལ་རིལ་གཅིག་ཏུ་བསྡམས་ཡོད་པས་
འགུལ་ཐུབ་པ་ནི་གཉའ་རུས་ཁོ་ན་ལས་མེད། དེ་ཡང་ལྕགས་ཐག་གིས་དམ་པོར་བསྡམས་
རྐྱེན་ཆེས་རྒྱགས་པའི་དགེ་ཕྲུག་གི་ལུས་པོའི་ཁྲག་རྒྱུན་འཁོར་རྒྱུག་བྱེད་མི་ཐུབ་པས་ངོ་
གདོང་གི་སྐྱི་ལྤགས་ཡིན་ནའང་འདྲ། ལུས་པོའི་སྐྱི་ལྤགས་ཡིན་ནའང་འདྲ། ཚང་མ་སྨུག་
པོར་གྱུར་ཡོད། ལེང་ཞུའུ་ཡིས་དེ་ཚོ་ཚང་མ་སྣང་མེད་དུ་བཏང་སྟེ་གཅིག་ནས་ཆང་ཁོག་
ཇི་ལྟའི་ལུས་པོའི་མཐའ་ནས་སྐོར་བཞིན་རྒྱབ་མདུན་དང་གཡས་གཡོན་གང་ས་ནས་ལྟ་
བ་དང་། གཉིས་ནས་གཅིག་མཚུངས་ཀྱི་རི་མོ་ཤོག་ལྷེ་མང་པོ་བཤུ་འབྲི་བྱས། དེའི་རིང་ལ་
བསྡམ་བཀྱིག་སྤྲས་པའི་དགེ་ཕྲུག་གི་ལུས་པོར་ན་ཟུག་ཅི་འདྲ་བཏང་བ་འདིར་དམིགས་སུ་
བཀར་ནས་བརྗོད་རྒྱུའི་དགོས་པ་མ་མཆིས།
འོན་ཀྱང་གལ་ཏེ་བསམ་ཡུལ་ལས་འདས་པའི་གནས་ཚུལ་མ་ཐོན་ཚེ་ན་ཟུག་དེ་རིགས་
ཕལ་ཆེར་ད་དུང་ཡང་ཆེ་རུ་འགྲོ་སྲིད་ལ། ད་དུང་ཡང་མུ་མཐུད་ནས་ཆེ་རུ་འགྲོ་སྲིད། སྟབས་
ལེགས་པ་ཞིག་ལ(སྟབས་ལེགས་པ་ཟེར་བ་ལས་སྟབས་ཉེས་པ་ཟེར་ན་འཚམ)ཅུང་ཟད་
སོང་རྗེས་གྱང་ཟུར་གྱི་རྫ་མའི་རྒྱབ་ཕྱོགས་ནས་བལྟས་ཚོད་ལ་སྣུམ་ནག་དང་ཤིན་ཏུ་འདྲ་
བའི་དངོས་པོ་ཞིག་ཕྲ་ལྕུག་ལྕུག་ཏུ་འགུལ་བཞིན་བཞུར་འོང་། ཐོག་མར་དེ་ནི་འབྱར་ཚི་
གང་ཞིག་དལ་བུར་འགུལ་བ་དང་འདྲ་མོད། རིམ་བཞིན་འཇམ་ཀྱུག་ཀྱུག་ཏུ་གྱུར་པ་དང་།
ཅུང་ཟད་ཀྱང་མ་འགོར་བར་འོད་འཚེར་བཞིན་མདུན་དུ་བཞུར་བྱུང་། དགེ་ཕྲུག་གིས་
མཐོང་བ་ན་རང་དབང་མེད་པར་དབུགས་རིང་ཞིག་རྔུབ་སྟེ “སྦྲུལ་འདུག སྦྲུལ” ཞེས་
སྐད་ཅོར་བརྒྱབ་ཅིང་། སྐད་ཅིག་མ་དེའི་ནང་ཁོའི་ལུས་ཧྲིལ་པོ་སྦྲིད་ནས་རྡོག་ཅིག་ཏུ་གྱུར་
སོང་ཟེར་ནའང་ཐལ་མི་དྲགས། དོན་དངོས་སུ་གྲང་ཅང་ཅང་གི་སྦྲུལ་གྱི་ལྕེ་རྩེས་ཧ་ལམ་
ལྕགས་ཐག་གིས་དམ་པོར་བསྡམས་པའི་མཇིང་པའི་སྟེང་དུ་རེག་ཟིན། འདི་ལྟར་གནས་
ཚུལ་བསམ་ཡུལ་ལས་འདས་པ་ན་ལེང་ཞུའུ་གདུག་རྩུབ་ཇི་ལྟར་ཆེ་རུང་ཁོ་པ་ཡང་ཧོན་
ཐོར་བར་གྱུར། ཁོས་འཚབ་འཚུབ་ངང་པིར་སྨྱུག་དོར་ཏེ་སྐེད་པ་དཀྱོག་ཐེངས་གཅིག་ལ་
སྦྲུལ་གྱི་མཇུག་མ་ནས་བཟུང་ཐོག་སྦྲུལ་མགོ་མཇུག་བསློགས་ནས་བཏེགས། མགོ་མཇུག་
བསློགས་ནས་བཏེགས་པའི་སྦྲུལ་གྱིས་མགོ་ཡར་བཀྱག་ནས་ནུས་ཤུགས་གང་ཡོད་ཀྱིས་རང་
ཉིད་ཀྱི་ལུས་པོ་སྒྲིལ་མོད། ཇི་ལྟར་བྱས་ཀྱང་ལེང་ཞུའུ་ཡི་ལག་པར་སྙོབ་མི་ཐུབ།
“ལྟས་ངན་ཁྱོད་ཀྱིས་ངའི་རི་མོ་འཕྲོ་བརླག་བཏང་སོང་།”
ལེང་ཞུའུ་ཡིས་ཁྲོ་འཚུབ་འཚུབ་ངང་ཆིག་ལབ་རྫོགས་མེད་སྨྲ་བཞིན་སྦྲུལ་དེ་ཁང་
ཟུར་གྱི་རྫ་ཁོག་ནང་དུ་གཡུགས། དེ་ནས་ཤིན་ཏུ་མི་འདོད་པའི་སྒོ་ནས་དགེ་ཕྲུག་བསྡམས་
པའི་ལྕགས་ཐག་དེ་བཀྲོལ། མ་གཞི་ལྕགས་ཐག་བཀྲོལ་མོད། དགེ་ཕྲུག་ལ་སེམས་གསོའི་
སྐད་ཆ་ཚིག་གཅིག་ཀྱང་མ་བཤད་ཅིང་། ཧ་ལམ་རི་མོ་འདྲ་བཤུ་བྱ་རྒྱུ་འགྱངས་པ་དེ་དགེ་
ཕྲུག་ལ་སྦྲུལ་གྱི་འཇབ་རྡུང་ཕོག་པ་ལས་ཀྱང་ཁོང་ཁྲོ་ཟ་ཆེ་བར་སྣང་། ཕྱིས་སུ་གོ་ཐོས་ལ་
སྦྲུལ་དེ་ཡང་འདྲ་བཤུ་བྱེད་ཕྱིར་ལེང་ཞུའུ་ཡིས་ཆེད་དུ་གསོ་ཚགས་བྱས་པ་རེད་ཟེར།
གནས་ཚུལ་དེ་དག་ཁོ་ནས་ཀྱང་ཕལ་ཆེར་ཁྱེད་རང་གིས་ལེང་ཞུའུ་ཡི་སྨྱོ་འཚུབ་དང་།
མི་རྣམས་སྐྲག་ནས་འདར་དགོས་པའི་དབྱིངས་ཞུགས་ཚད་ཀྱི་ཚུགས་ཀ་དེར་བསམ་ཚོད་
བྱེད་ཐུབ།
འོན་ཀྱང་མཇུག་མཐར་ད་དུང་གནས་ཚུལ་ཞིག་ཐོན་སོང་། ད་ཐེངས་ནི་ལོ་ན་བཅུ་
གསུམ་བཅུ་བཞི་ཙམ་དུ་སོན་པའི་དགེ་ཕྲུག་ཅིག་ཡིན་ཞིང་། ཁོ་ཡང་ཡོལ་སྒྲོམ་གྱི་དམྱལ་
བའི་རི་མོའི་བཀའ་དྲིན་ལས་འཇིགས་དངངས་དང་བཅས་སྲོག་ཤོར་ཉེན་ལ་ཐུག་ཡོད།
དགེ་ཕྲུག་དེ་སྐྱེ་དུས་ནས་ཤ་རྩ་དཀར་བ་བུད་མེད་དང་འདྲ། ཉིན་ཞིག་གི་མཚན་མོར་དགེ་
རྒན་གྱིས་སྣང་མེད་ཀྱི་རྣམ་འགྱུར་དང་བཅས་ཁོ་པ་ཁང་པའི་ནང་དུ་བོས། དེ་དུས་ལེང་
ཞུའུ་ཡིས་བཞུ་འོད་འོག་ཏུ་ལག་པར་དམར་དྲི་འཐུལ་བའི་ཤ་རྡོག་ཅིག་འཁྱེར་ཏེ་རྣམ་ཀུན་
མཐོང་དཀོན་པའི་འདབ་བྱ་ཞིག་ལ་སྟེར་བཞིན་ཡོད། འདབ་བྱ་དེ་ནི་ཁྱིམ་གསོས་ཞུམ་བུ་
དང་འདྲ། འདབ་བྱ་དེ་ཞུམ་བུ་དང་འདྲ་ཟེར་བ་ནི་གང་དེའི་མགོ་བོའི་གཡས་གཡོན་ནས་
གྱེན་དུ་སྐྱེས་པའི་བྱ་སྤུ་དེ་རྣ་བ་དང་འདྲ་ལ། ད་དུང་སྤོས་ཤེལ་མདོག་ཅན་གྱི་མིག་གཉིས་
ཆེ་ལ་སྒོར་ཞིང་།མདོར་ན་ཇི་ལྟར་བལྟས་ཀྱང་དེ་མཚུངས་སུ་ཞུམ་བུ་དང་འདྲ།
བཅུ།
མ་གཞི་ནས་ལེང་ཞུའུ་ཟེར་བའི་མི་འདི་རང་ཉིད་བྱ་བ་སྒྲུབ་སྐབས་མི་གཞན་གྱིས་ཐེ་
ཇུས་བྱེད་པར་ཞེན་པ་གཏིང་ནས་ལོག་འགྲོ། ངས་གོང་དུ་ཞུས་པའི་སྦྲུལ་གྱི་སྐོར་ཡང་དེ་
འདྲ་རེད། རང་ཉིད་ཀྱི་ཁང་པའི་ནང་དུ་ཅི་ཞིག་ཡོད་པ་དགེ་ཕྲུག་ཚོས་གཏན་ནས་ཤེས་
སུ་འཇུག་གི་མེད། དེར་བརྟེན་སྐབས་རེར་སྒྲོག་ཙེའི་སྟེང་དུ་ཐོད་སྐམ་བསྒྲིགས་པ་དང་།
སྐབས་རེར་དངུལ་ཕོར་དང་ཚགས་རྩི ཅན་གྱི་སྡེར་མ་ཞབས་རིང་མ་བསྒྲིགས་པ་སོགས་
སྐབས་བསྟུན་གང་ཞིག་འབྲི་འདོད་པ་དེ་བཞིན་སྒྲིག་གིན་ཡོད་པས་བསྒྲིགས་པའི་དངོས་
པོར་སུས་ཀྱང་བསམ་ཚོད་བྱེད་མི་ཐུབ་པར་མ་ཟད། རྣམ་ཀུན་དངོས་པོ་དེ་དག་གནས་གང་
ཞིག་ཏུ་འཇོག་པའང་སུས་ཀྱང་མི་ཤེས། མི་ཚོའི་བཤད་སྲོལ་ལ་ལེང་ཞུའུ་གཞི་བདག་གིས་
སྐྱོབ་ཀྱིན་ཡོད་ཟེར་བ་མ་ཟད། ད་དུང་དོན་གང་ཞིག་དཔེར་དྲངས་ནས་མགོ་ཡོད་མཇུག་
ཡོད་ཀྱིས་བརྗོད་པར་བྱེད།
དགེ་ཕྲུག་གཅིག་པུ་སྒྲོག་ཙེའི་སྟེང་གི་བྱ་རིགས་ཡ་མཚན་ཅན་དེར་བསམ་བློ་གཏོང་
བཞིན་འདི་ཡང་ཏན་ཏན་ཡོལ་སྒྲོམ་སྟེང་གི་དམྱལ་བའི་རི་མོ་དེ་འབྲི་ཕྱིར་གྲ་སྒྲིག་བྱས་པ་
ཡིན་ངེས་རེད་སྙམ། ཁོས་དེ་ལྟར་བསམ་བཞིན་དགེ་རྒན་གྱི་མདུན་དུ་སོང་སྟེ་གུས་གུས་
ཞུམ་ཞུམ་ངང “རྒན་ལགས། བཀའ་གནང་རྒྱུ་འདྲ་ཡོད་དམ” ཞེས་དྲིས།
ལེང་ཞུའུ་ཡིས་གང་ཡང་མ་ཐོས་པ་ལྟར་ལྕེ་ཡིས་ཆེས་དམར་བའི་མཆུ་སྒྲོས་དེ་ལྡག་
བཞིན་དུ་གཅིག་ནས “ལྟོས་དང་། ཁོ་ཁ་ལ་ཉན་པོ་གང་འདྲ་མི་འདུག་གམ” ཞེས་ཤོད་
པ་དང་། གཉིས་ནས་ཡ་མཚན་ཅན་གྱི་བྱ་དེའི་ཨོག་མའི་ཕྱོགས་སུ་མཆུ་རྐྱོང་ཙམ་རྐྱོང་
ཙམ་བྱེད།
“འདི་ག་རེ་རེད་དམ། ངས་འདི་འདྲ་ཞིག་མཐོང་མྱོང་གཏན་ནས་མེད།" དགེ་ཕྲུག་
གིས་དེ་ལྟར་ཤོད་བཞིན་དུ་བློ་མི་བདེ་བའི་ངང་མིག་ཟུང་རྣ་བ་སྐྱེས་ཤིང་ཞུམ་བུ་དང་འདྲ་
བའི་བྱ་དེར་ཅེར།
ལེང་ཞུའུ་ཡིས་ནམ་རྒྱུན་ལྟར་ཁྲེལ་དགོད་ཀྱི་བཤད་ཉམས་ཐོག་ནས “ག་རེ། མཐོང་
མྱོང་མེད་ཨེ། གྲོང་ཁྱེར་ནང་དུ་འཚར་ལོངས་བྱུང་བ་ནི་ངོ་མ་གོ་མི་ཆོད་པ་རང་རེད། འདི་
ནི་ཉིན་གཉིས་གསུམ་གྱི་གོང་དུ་ཨན་མཱ་ཞེས་པའི་ས་ཆ་དེའི་རྔོན་པ་ཞིག་གིས་ང་ལ་བྱིན་
བྱུང་། བྱ་འདི་ལ་འུག་པ་ཟེར། ཡིན་ནའང་ཁ་ལ་ཉན་པོ་འདི་འདྲ་ཕལ་ཆེར་མཐོང་རྒྱུ་
དཀོན་པོ་རེད” ཅེས་བརྗོད།
ལེང་ཞུའུ་ཡིས་དེ་ལྟར་ཤོད་བཞིན་ལག་པ་དལ་བུར་བརྐྱངས་ཏེ་ཟས་བཟོས་མ་ཐག་
པའི་འུག་པའི་སྒལ་སྟེང་གི་སྤུ་སྒྲོར་ལྡོག་ནས་བྱིལ་བྱིལ་བྱས། བྱིལ་བྱིལ་བྱས་མ་ཐག་བྱ་
དེས་གློ་བུར་དུ་སྐད་ངན་ཞིག་ཕྱུང་སྟེ་དེ་མུར་འུར་ཤུག་ཅེས་སྒྲོག་ཙེའི་སྟེང་ནས་འཕུར་
ཞིང་། སྡེར་མོ་བརྐྱངས་ཏེ་སྣང་མེད་དུ་དགེ་ཕྲུག་གི་ངོ་གདོང་ལ་གཏད་ནས་རྒོལ་བར་སོང་
གལ་ཏེ་དེ་དུས་དགེ་ཕྲུག་གིས་འཚབ་འཚུབ་ངང་ཕུ་ཐུང་གིས་ངོ་གདོང་མ་བཀབ་ན་
གནས་རེ་གཉིས་སུ་རྨས་སྐྱོན་བཏང་ཡོད་པ་ཚིག་ཐག་བཅད་ནས་བཤད་ཆོག དགེ་ཕྲུག་
གིས “ཨ་མ་མ། ཨ་མ་མ” ཞེས་སྐད་ཅོར་རྒྱག་བཞིན་ཕུ་ཐུང་གཡུགས་ཏེ་འུག་པ་ཕྱིར་
སྐྲོད་རྩིས་བྱས། འུག་པས་ལུས་པོ་གསིག་བཞིན་གཟི་རྔམ་སྟོན་པ་དང་། ཁ་གདངས་ནས་
སྐད་རྒྱག་གིན་དུ་སླར་ཡང་རྒོལ་བར་ཡོང་། སྐབས་དེར་དགེ་ཕྲུག་ཀྱང་རང་ཉིད་དགེ་རྒན་
གྱི་མདུན་དུ་ཡོད་པ་བརྗེད་དེ་ཡར་ལངས་ནས་འགོག་སྲུང་བྱེད་པ་དང་། མར་བསྡད་ནས་
ཕྱིར་འབུད་བྱེད་བཞིན་ཅི་ལའང་མ་འཛེམ་པར་གུ་དོག་པའི་ཁང་པའི་ནང་དུ་གང་སར་
གབ་པར་བསྐྱོད། ཡ་མཚན་ཅན་གྱི་བྱ་དེས་ཀྱང་སྐབས་རེ་མཐོ་ཞིང་སྐབས་རེ་དམའ་བར་
འཕུར་ཏེ་རྗེས་འདེད་འབྲལ་མེད་བྱེད་པ་དང་། བར་སྟོང་ཞིག་ཡོད་ཚེ་གློ་བུར་དུ་མིག་ལ་
གཏད་ནས་མཆུ་འཐོག་རྒྱག་པར་འོང་། དེ་དུས་འཇིགས་སུ་རུང་བའི་གཤོག་ཟུང་གིས་
ཐག་སྒྲ་སྒྲོག་ཅིང་། ཧ་ལམ་སྡོང་ལོ་ལྷབ་ལྷུབ་ཏུ་ལྷུང་བའམ་རྦབ་ཆུ་ཤག་ཤག་ཏུ་བཞུར་བ་
དང་འདྲ་ལ། ཡང་ལངས་བཞིན་པའི་ཆང་གི་སྐྱུར་དྲིས་གདོན་འདྲེ་གང་ཞིག་ཁྲིད་འོང་
བ་ལྟར་སྙིང་རྩ་དབང་མེད་དུ་འདར། སྐབས་དེར་དགེ་ཕྲུག་སྐྲག་ནས་བླ་འཁྱར་བས་རབ་
རིབ་ཀྱི་བཞུ་འོད་དེ་མག་མོག་གི་ཟླ་འོད་དུ་འཁྲུལ་བ་དང་། དགེ་རྒན་གྱི་སྡོད་ཤག་དེ་འདྲེ་
གདོན་གྱི་དྲི་མས་ཁྱབ་པའི་རི་ཁུག་ནགས་སྟུག་གི་བྲག་ཕུག་ཏུ་འཁྲུལ།
འོན་ཀྱང་དགེ་ཕྲུག་སྐྲག་པ་ནི་འུག་པས་འཇབ་རྒོལ་བྱེད་པའི་གནས་ཚུལ་དེ་ཁོ་ན་
མིན། ཁོ་པ་སྐྲག་སྣང་ཚད་མེད་སྐྱེས་པ་ནི་དགེ་རྒན་ལེང་ཞུའུ་ཡི་སྣང་མེད་ཀྱི་རྣམ་འགྱུར་
ཏེ། ཟིང་ཆ་དེར་ལྟ་བཞིན་དལ་ལྷོད་ལྷོད་ངང་དེ་གར་ཤོག་བུ་བཀྲམས་པ་དང་། པིར་སྨྱུག་
ལ་ལྕེ་ལྡག་རྒྱག་བཞིན་ན་ཆུང་མ་འདྲ་བའི་གཞོན་ནུ་ལོ་ཆུང་དེར་ཡ་མཚན་ཅན་གྱི་འདབ་
བྱའི་མནར་གཅོད་ཕོག་སྐབས་ཀྱི་འཇིགས་ཤིང་ཡ་ང་བའི་སྣང་ཚུལ་དེ་འབྲི་གིན་སྡོད་པ་
ལས་ཁ་ཡ་མི་བྱེད་པ་དེ་རེད། དགེ་ཕྲུག་གིས་ངང་ཚུལ་དེ་མཐོང་སྐབས་འཇིགས་སྣང་ཚད་
མེད་སྐྱེས་ཤིང་ཁོའི་སེམས་སུ་སྐད་ཅིག་ལ་རང་སྲོག་དགེ་རྒན་གྱི་ལག་ཏུ་ཤོར་སོང་སྙམ།
བཅུ་གཅིག
དོན་དངོས་སུ་ཁོ་ཡང་ཕལ་ཆེར་དགེ་རྒན་གྱིས་བསད་པ་འདྲ། ཉིན་དེའི་མཚན་མོར་
ལེང་ཞུའུ་ཡིས་ངན་ཇུས་ཤིག་བཤམས་ཏེ་དགེ་ཕྲུག་ཆེད་དུ་བོས་པ་དང་། འུག་པར་ངན་
སྐུལ་བྱས་ནས་དགེ་ཕྲུག་ལ་མཆུ་འཐོག་རྒྱག་ཏུ་བཅུག་ཐོག་རང་ཉིད་དགེ་ཕྲུག་བྲོས་འགྲོ་
བའི་ངང་ཚུལ་འབྲི་བདེ་ཡོང་བ་བྱས་ཡོད། དེར་བརྟེན་དགེ་ཕྲུག་གིས་དགེ་རྒན་གྱི་ཚུགས
ཀ་དེ་མཐོང་སྐབས་དེ་མ་ཐག་རང་དབང་མེད་པར་མགོ་བོ་ཕུ་རུང་གཉིས་ཀྱི་ནང་དུ་བཙུད་
པ་དང་། རང་ཉིད་ཀྱིས་སྡུག་སྐད་གང་ཞིག་བརྒྱབ་པའང་མི་ཤེས་པར་ལུས་པོ་བསྐུམས་
ནས་ཁང་པའི་ཟུར་གྱི་འཐེན་སྒོའི་འོག་ཏུ་གབ་པར་སོང་། རྒྱུ་མཚན་ཅི་སྟེ། སྐད་ཅིག་མ་
དེའི་ནང་ལེང་ཞུའུ་ཡིས་གློ་བུར་དུ་སྐད་ངན་ཞིག་བཏོན་ཏེ་ཡར་ལངས་འོང་། སྐབས་དེར་
འུག་པའི་གཤོག་རྡེབ་ཀྱི་སྒྲ་སྔར་བས་ཆེ་རུ་སོང་སྟེ་ཅ་དངོས་འགྲིལ་བའི་སྒྲ་དང་ཆག་ཧྲུག་
ཏུ་འགྱུར་བའི་སྒྲ་ཟང་ཟིང་དུ་གྲགས་པས་དགེ་ཕྲུག་སླར་དངངས་འདར་ཤོར་ཞིང་། གབ་
པའི་མགོ་བོ་དབང་མེད་དུ་བཏེགས་ནས་ལྟ་སྐབས་དུས་ཇི་ཙམ་ནས་ཁང་པའི་ནང་དུ་མུན་
པ་ནག་ཐིང་ངེར་གྱུར་ཡོད་པ་དང་། མུན་ནག་གི་ནང་ནས་དགེ་རྒན་གྱིས་དངངས་འཚབ་
ཚད་མེད་དང་བཅས་དགེ་ཕྲུག་རྣམས་འབོད་པ་ཐོས་བྱུང་།
ཅང་མ་འགོར་བར་དགེ་ཕྲུག་ཅིག་གིས་ཨ་ལན་སློག་བཞིན་སྒྲོན་མེ་ཁྱེར་ནས་བྲེལ་
རྟབ་ངང་བརྒྱུགས་ཡོང་། གསལ་ལ་མི་གསལ་བའི་སྣུམ་སྒྲོན་གྱི་འོད་ལ་བརྟེན་ནས་ལྟ་
སྐབས་སྣུམ་སྒྲོན་ཞབས་རིང་མ་དེ་དེ་གར་འགྲིལ་ཡོད་པ་དང་། ས་ངོས་དང་ཉལ་གདན་
སྟེང་དུ་སྣུམ་མང་པོ་ཕོས་ཡོད་པ་མ་ཟད། འུག་པ་ཞིག་སྡུག་བསྔལ་དང་བཅས་གཤོག་པ་
ཡ་གཅིག་རྡེབ་ཀྱིན་ས་སྟེང་དུ་འགྲེ་ལོག་རྒྱག་བཞིན་མཆིས། ལེང་ཞུའུ་ཡིས་སྒྲོག་ཙེའི་
འགྲམ་ནས་ལུས་སྟོད་ཕྱིར་བསྲིངས་འོང་། ཕལ་ཆེར་སྐྲག་ནས་བླ་འཁྱར་བ་འདྲ་སྟེ། ཁ་
ནས་སུས་ཀྱང་མི་གོ་བའི་ཆིག་ལབ་ཅིག་ཤོད་པར་བྱེད། དེ་ཡང་ཁག་མེད་དེ། འུག་པའི་
སྐེ་ནས་གཤོག་པ་བར་སྤྲུལ་ནག་པོ་ཞིག་གིས་དམ་པོར་དཀྲིས་ཡོད། ཕལ་ཆེར་དགེ་ཕྲུག་
དེས་འཐེན་སྒོའི་འོག་ཏུ་ཡིབ་སྐབས་དེ་གར་ཡོད་པའི་རྫ་མ་དེ་འགྱེལ་བས་རྫ་མའི་ནང་གི་
སྦྲུལ་ཕྱིར་ཐོན་པ་དང་། འུག་པ་ནི་ཏག་ཏག་སྦྲུལ་དེ་འཛིན་འདོད་པས་ད་གཟོད་ཟིང་ཆ་དེ་
ལངས་ཡོད། དགེ་ཕྲུག་གཉིས་ཀྱིས་ཕན་ཚུན་མིག་མདའ་འཕེན་བཞིན་འཐམ་འཐོམ་ངང་
བསམ་ཡུལ་ལས་འདས་པའི་སྣང་ཚུལ་དེར་ཞིབ་ལྟ་བྱས། ཡུད་ཙམ་བལྟས་རྗེས་དགེ་ཕྲུག་
གིས་ཁུ་སིམ་སིམ་དུ་དགེ་རྒན་ལ་གུས་འདུད་ཅིག་ཞུས་པ་དང་། དེ་རྗེས་ཁང་པ་ནས་ལྐོག་
ཏུ་ཕྱིར་ཐོན། རྗེས་སུ་སྦྲུལ་དང་འུག་པ་གང་འདྲ་བྱས་མིན་སུས་ཀྱང་མི་ཤེས་
འདི་ལྟ་བུའི་གནས་ཚུལ་ད་དུང་ཡང་འགའ་ཞིག་དྲངས་ཆོག གོང་དུ་ངས་བརྗོད་རྒྱུ་
བརྗེད་འདུག སྐུ་ངོས་དམྱལ་བའི་རི་མོ་འབྲི་དགོས་པའི་བཀའ་གནང་དུས་ནི་སྟོན་འགོ་
རེད། དེ་ནས་བཟུང་དགུན་མཇུག་བར་ལེང་ཞུའུ་ཡི་དགེ་ཕྲུག་རྣམས་ལ་དགེ་རྒན་གྱི་ཁྱད་
མཚར་བའི་བྱ་སྤྱོད་ཀྱི་འཇིགས་སྐུལ་ཟམ་མི་ཆད་པར་ཕོག་འདུག འོན་ཀྱང་རྒྱུ་རྐྱེན་གང་
ཡིན་མི་ཤེས་ཏེ། དགུན་མཇུག་ཏུ་སླེབས་དུས་ལེང་ཞུའུ་ཡིས་འབྲི་བའི་ཡོལ་སྒྲོམ་སྟེང་གི་
རི་མོ་དེ་ཕལ་ཆེར་ཡིད་བཞིན་མ་འགྲུབ་པས་ཁོའི་རྣམ་འགྱུར་སྔོན་མ་ལས་ངན་པ་དང་།
སྐད་ཆ་ཡང་སྔར་བས་རྩུབ་པར་གྱུར་འདུག དུས་མཚུངས་སུ་ཡོལ་སྒྲོམ་སྟེང་གི་སྐྱ་རིས་
ཀྱང་བཅུ་ཆ་བརྒྱད་ཙམ་ལས་བྲིས་མ་ཚར་གོང་མཚམས་འཇོག་བྱས་ཏེ་མཇུག་མ་འཁྱོངས་
པར་ལུས་སོང་། ཨ་ཙི། དགེ་རྒན་གྱིས་སྐབས་འགར་སྒྲོབ་ཉམས་ཤིག་བསྟན་ཏེ་ཧ་ལམ་བྲིས་
ཟིན་པའི་སྐྱ་རིས་ཀྱང་ཚང་མ་སུབ་ཉེན་ཆེ།
འོན་ཏེ་ཡོལ་སྒྲོམ་སྟེང་གི་གནས་གང་ཞིག་ཁོའི་བློ་ལ་མ་འཐད་པ་སུ་ཞིག་གིས་ཀྱང་
མི་ཤེས།དུས་མཚུངས་སུ་མི་སུ་འདྲ་ཞིག་ཡིན་རུང་ཕལ་ཆེར་ཤེས་འདོད་མེད། གོང་གསལ་
དཀའ་སྡུག་སྣ་ཚོགས་མྱངས་པའི་དགེ་ཕྲུག་ཚོས་དུས་དེ་ནས་བཟུང་རྒྱ་སྟག་གམ་སྤྱང་ཀི་
གཏུམ་པོ་དང་མཉམ་དུ་གཟེབ་མ་གཅིག་གི་ནང་དུ་གནས་པའི་བསམ་ཚུལ་འཆང་བཞིན་
གང་ཐུབ་ཅི་ཐུབ་ཀྱིས་དགེ་རྒན་གྱི་གམ་དུ་མི་འགྲོ།
བཅུ་གཉིས།
དེར་བརྟེན་དུས་དེའི་བར་གྱི་གནས་ཚུལ་ཡང་དམིགས་བཀར་གྱིས་བརྗོད་དགོས་པ་
གང་ཡང་མེད། གལ་ཏེ་ང་རང་ལ་ཨུ་ཚུགས་ཀྱིས་ཤོད་ཟེར་ན། རང་ཤེད་ཆེ་བའི་རྒད་པོ་
དེ་ཅི་ཞིག་གིས་ཆེས་ཉམས་ཞན་དུ་གྱུར་ཏེ་མི་གཞན་མེད་པའི་གནས་སུ་རྒྱུན་དུ་ངུ་གིན་
འདུག དེ་བས་ཀྱང་ཉིན་ཞིག་ལས་ཀ་མེད་རྐྱེན་དགེ་ཕྲུག་ཅིག་སྒོ་རའི་མདུན་དུ་འགྲོ་
སྐབས་དགེ་རྒན་ཁྱམས་འོག་ཏུ་འཐམ་འཐོམ་ངང་ལངས་ཏེ་དཔྱིད་ཀ་འཆར་ལ་ཉེ་བའི་
བར་སྣང་ལ་རྒྱང་ལྟ་བྱེད་བཞིན་མིག་ཟུང་མཆི་མས་བརླན་པ་མཐོང་། དགེ་ཕྲུག་གིས་ཚུལ་
དེ་མཐོང་མ་ཐག་དེ་ལས་ལྡོག་སྟེ་ངོ་ཤིན་ཏུ་གནོངས་པའི་ཚོར་སྣང་བྱུང་བས་ཁུ་སིམ་སིམ་
ངང་ལྐོག་ཏུ་ཕྱིར་སོང་། འོན་ཀྱང་འགྲོ་བ་རྒྱུད་ལྔའི་འཆི་གསོན་གྱི་རི་མོ་འབྲི་ཕྱིར་དེ་སྔོན་
ལམ་འགྲམ་གྱི་མི་རོ་ཡང་འབྲི་མྱོང་བའི་ཁེངས་དྲེགས་ཅན་གྱི་མི་དེ་ཡོལ་སྒྲོམ་སྟེང་གི་རི་
མོ་ཡིད་བཞིན་མ་འགྲུབ་པས་བྱིས་པ་ཇི་བཞིན་ངུ་བ་དེ་ངོ་མ་ཡ་མཚན་སྐྱེ་དགོས་པ་ཞིག་
མ་ཡིན་ནམ།
འོན་ཀྱང་ཕྱོགས་གཅིག་ནས་ལེང་ཞུའུ་ཡིས་བློ་རིག་མི་གསལ་བའི་མི་ལྟར་ནུས་
ཤུགས་གང་ཡོད་ཀྱིས་ཡོལ་སྒྲོམ་སྟེང་གི་རི་མོ་འབྲི་བ་དང་། ཕྱོགས་གཞན་ཞིག་ནས་ལེང་
ཞུའུ་ཡི་བུ་མོར་ཅི་ཞིག་བྱུང་བ་མི་ཤེས་ཏེ། ཉིན་རེ་བཞིན་ཡི་མུག་པར་གྱུར་ཏེ་ང་ཚོའི་
མདུན་དུའང་མིག་ཆུ་ཉིལ་ཉིལ་དུ་བཏོན་བྱུང་། མ་གཞི་ནས་ལེང་ཞུའུ་ཡི་བུ་མོ་དེ་ངོ་
གདོང་སྐྱོ་མདངས་ཀྱིས་གང་བ་དང་། ཁེངས་སྐྱུང་གུས་ཞབས་ལྡན་པའི་བུ་མོ་ཞིག་ཡིན་
ཁར་ད་གཟོད་སྨིན་མ་ཟུང་དམ་པོར་བསྡུས་ཤིང་། མིག་མཐའ་ནག་ཐིག་གིས་བསྐོར་ཡོད་
པས་མི་རྣམས་ལ་སྔར་བས་སྐྱོ་སྣང་དང་ཁེར་སྡུག་གི་ཚོར་སྣང་ཞིག་སྟེར་བར་བྱེད། ཐོག་
མར་མི་རྣམས་ཀྱིས་མོ་ནི་ཨ་ཕ་དྲན་པའམ་ཡང་ན་སུ་ཞིག་དྲན་ཏེ་སྐྱོ་བ་སྐྱེས་པས་རེད་
སྙམ་པ་སོགས་ཚོད་དཔག་སྣ་ཚོགས་བྱེད་མོད། དེའི་རིང་ལ་སྐུ་ངོས་མོར་རང་ཉིད་ཀྱི་
འདོད་པ་བསྐོང་དགོས་ཞེས་བཤད་པ་རེད་ཟེར་བའི་བཤད་སྲོལ་ཞིག་སླར་ཁྱབ་པ་དང་། དེ་
རྗེས་ནི་ཚང་མས་ཧ་ལམ་ཅི་ཡང་བརྗེད་པ་ལྟར་ལེང་ཞུའུ་ཡི་བུ་མོའི་སྐོར་གྱི་ལབ་གླེང་དེ་
དེ་མ་ཐག་གོ་རྒྱུ་ཐོས་རྒྱུ་མེད་པར་གྱུར་སོང་།
དེའི་དུས་ན་ཏག་ཏག་གནས་ཚུལ་ཞིག་ཐོན་བྱུང་། ཉིན་ཞིག་གི་མཚན་མོའི་ནམ་
ཕྱེད་དུ་ང་རང་གཅིག་པུ་བར་ཁྱམས་བརྒྱུད་ནས་འགྲོ་སྐབས་སྤྲེལ་ཕྲུག་ལེང་ཞུའུ་ག་ནས་
ཡོང་མིན་མི་ཤེས་པར་གློ་བུར་དུ་བརྒྱུགས་ཡོང་སྟེ་ངའི་དོར་མའི་སྒབ་གཤམ་ནས་བཟུང་
ཐོག་སྤྲུག་སྤྲུག་བར་མེད་བྱེད། དྲན་གསལ་ལ་དེ་ནི་དཔྱིད་འགོའི་མེ་ཏོག་གིས་དྲི་ཞིམ་
འཐུལ་ཞིང་། ཟླ་འོད་འཚེར་བའི་དྲོད་འཇམ་གྱི་མཚན་མོ་ཞིག་རེད། ཟླ་འོད་ལ་བརྟེན་
ནས་ལྟ་སྐབས་སྤྲེལ་ཕྲུག་ལེང་ཞུའུ་ཡིས་དུང་ལྟར་དཀར་བའི་མཆེ་བ་གཙིགས་པ་དང་། སྣ་
རྩེ་གཉེར་ཏེ་ངོ་མ་སྨྱོ་བ་ལྟར་སྐད་ངན་བཏོན་འོང་། ང་རང་ཅུང་ཟད་སུན་པ་དང་། དེ་བས་
ངའི་དོར་མའི་སྒབ་གཤམ་ནས་བཟུང་བར་ཁོང་ཁྲོ་ཟོས་ཏེ་ཐོག་མར་ཁོ་ལ་རྡོག་རྒྱག་ཅིག་
གཞུས་ཐོག་ཕར་ཕུད་ནས་འགྲོ་དགོས་བསམས་མོད། ལྡོག་ནས་བསམ་དུས་ཉེ་སྔོན་དཔའ་
རྟུལ་ཞིག་གིས་སྤྲེལ་ཕྲུག་འདིར་ཉེས་རྡུང་དང་གཤེ་གཤེ་བཏང་སྟེ་སྲས་ཆུང་ཐུགས་ཤིན་
ཏུ་མ་དགྱེས་པ་བཟོས་པ་དང་། སྤྲེལ་ཕྲུག་འདིའི་དོ་ནུབ་ཀྱི་ངང་ཚུལ་ལ་ལྟ་སྐབས་ཀྱང་
རྣམ་ཀུན་དང་གཏན་ནས་མི་འདྲ། བསམ་མཚམས་དེར་སླེབས་སྐབས་མཐར་ངས་བློ་ཐག་
བཅད་དེ་སྤྲེལ་ཕྲུག་གིས་སྣེ་ཁྲིད་པའི་ཕྱོགས་སུ་གོ་མེད་ཚོར་མེད་ངང་གོམ་པ་བཅུ་གྲངས་
ཤིག་ཕྱིན་པ་ཡིན།
བར་ཁྱམས་དེད་ནས་ཁུག་ཆ་ཞིག་བསྐོར་རྗེས་མཚན་མོ་འདིར་གསོམ་ཤིང་གི་ཡ
འདབ་སིབ་སིབ་ཀྱི་བར་ནས་ཀྱང་སྐྱ་མདངས་རྒྱས་ཤིང་ཁ་རྒྱ་ཆེ་བའི་ཆུ་རྫིང་གསལ་པོར་
མཐོང་ཐུབ། གནས་དེར་སླེབས་མ་ཐག་ངས་ཉེ་འགྲམ་གྱི་ཁང་པའི་ནང་དུ་འཚབ་འཚུབ་
ཅན་གྱི་མི་འགའ་ཕལ་ཆེར་འཛིང་གིན་ཡོད་པའི་སྒྲ་ཐོས་བྱུང་། ཡ་མཚན་པ་ཞིག་ལ་སླར་
སྐད་སྒྲ་ཅི་ཡང་མེད་པར་གྱུར་སོང་། ཉེ་འཁོར་དུ་འཇམ་ཅག་གེར་གནས་ཤིང་། ཟླ་འོད་དང་
མཚན་མུན་རབ་རིབ་ཀྱི་ནང་ན་ཉ་མོ་འཕག་མཆོང་བྱེད་པའི་སྒྲ་ཕུད་གཞན་སྐད་ཆ་ཤོད་
པའི་སྒྲ་ཅི་ཡང་ཐོས་རྒྱུ་མི་འདུག ཏག་ཏག་གནས་དེར་སླེབས་ཏེ་སྐད་སྒྲ་ཐོས་སྐབས་ངས་
རང་བཞིན་དུ་གོམ་པ་སྤོ་མཚམས་བཞག་པ་ཡིན། གལ་ཏེ་བྱ་ངན་སྤྱོད་ངན་སྤེལ་མཁན་གྱི
མི་ཡིན་ན་ངས་ཁོ་པར་སྣ་བསུན་ཞིག་སྤྲོད་དགོས་སྙམ། དེས་ན་ངས་རྐང་འཇབ་ལག་འཇབ་
ངང་སྒོ་འགྲམ་དུ་བསྐྱོད་དེ་དབུགས་ཀྱང་བཀག་ནས་ལུས་པོ་ཁང་པའི་སྒོ་ལ་སྦྱར་བ་ཡིན།
བཅུ་གསུམ།
ཕལ་ཆེར་སྤྲེལ་ཕྲུག་དེ་ངའི་བྱ་འགུལ་འགོར་དྲགས་པར་མ་འདོད་པ་འདྲ། ཁོས་སྒུག་
ཁོམ་མེད་པར་ངའི་ལུས་འགྲམ་དུ་ཕར་རྒྱུག་ཚུར་རྒྱུག་བྱེད་པ་དང་།དེ་ནས་གློ་བུར་དུ་མགྲིན་
པར་སོ་བཏབ་པ་ལྟར་སྐད་ངན་འདོན་བཞིན་ངའི་ཕྲག་སྟེང་དུ་ཐོལ་གྱིས་མཆོངས་འོང་། ང་
རང་ཁོའི་སྡེར་མོས་བགྲད་པར་དོགས་ཏེ་མགྱོགས་མྱུར་མཇིང་པ་ཕར་གཅུས་པ་ཡིན། སྤྲེལ་
ཕྲུག་ཀྱང་ངའི་ལུས་སྟེང་ནས་ལྷུང་བར་དོགས་ཏེ་སླར་ངའི་གཟབ་གོས་ཀྱི་ཕུ་ཐུང་ནས་བཟུང་
བྱུང་། དུས་ཐུང་དེའི་ནང་ང་རང་དབང་མེད་པར་གོམ་པ་གསུམ་བཞི་ཞིག་ཕྱིར་བཤོལ་བྱེད་
དགོས་བྱུང་བས་ལྟག་རྒྱབ་སྒོ་ལ་དྲག་ཏུ་བརྡབས་བྱུང་། གནས་ཚུལ་འདིར་ཐུག་པས་ང་རང་
སླར་ཐེ་ཚོམ་བྱ་མི་རུང་། ངས་སྒོ་མོ་ཤུགས་ཀྱིས་ཕྱེ་སྟེ་ཟླ་འོད་མི་འཕྲོ་བའི་ཁང་པའི་ནང་དུ་
མཆོང་རྩིས་བྱས་པ་ཡིན། འོན་ཀྱང་སྐབས་དེར་མིའི་གྲིབ་གཟུགས་ཤིག་ངའི་མིག་མདུན་དུ་
འཁྱུགས་བྱུང་། ཨ་ཙི། ང་དེ་བས་ཧ་ལས་པ་ནི་ཁང་པའི་ནང་ནས་བུད་མེད་ཅིག་འཕུར་བ་
ལྟར་བརྒྱུགས་སླེབས་བྱུང་། མོ་མདུན་ངོས་ནས་ཡོང་བས་ཅུང་ཙམ་མིན་ན་ང་དང་རྡུང་ཁ་
ཐེབས་ཏེ་སྒོ་ཕྱིར་འགྱེལ་སོང་། འོན་ཀྱང་གནས་ཚུལ་གང་ཞིག་བྱུང་བ་མི་ཤེས་ཏེ། མོའི་པུས་
མོ་ས་ལ་ཐུག་སྟེ་དབུགས་ཧལ་ཧལ་དང་འདར་སིག་སིག་ངང་ངའི་ངོ་གདོང་ལ་ལྟ་ཞིང་། ཧ་
ལམ་འཇིགས་སུ་རུང་བའི་དངོས་པོ་ཞིག་མཐོང་བ་དང་མཚུངས།
དེ་ནི་ལེང་ཞུའུ་ཡི་བུ་མོ་རེད། གནས་ཚུལ་དམིགས་བཀར་གྱིས་གསལ་བཤད་བྱ་
དགོས་པ་གང་ཡང་མེད། ཡིན་ནའང་མཚན་མོ་དེར་བུ་མོ་དེ་ཧ་ལམ་མི་གཞན་ཞིག་ཏུ་གྱུར་
ཡོད་ཅིང་། ངང་ཚུལ་དེ་ད་ལྟའང་ངས་གསལ་པོར་ངེས་ཡོད། མིག་ཟུང་ཆེར་གདངས་པ་
དང་། མིག་རྒྱང་ནས་འོད་འཁྱུག་པ། མཁུར་མགོ་གཉིས་དམར་པོར་གྱུར་པ། དེའི་ཁར་སྨད་
གཡོགས་དང་ནང་འཇམ་སྟོད་གོས་ཟང་ཟིང་ཡིན་པ་བཅས་རྣམ་ཀུན་གྱི་བྱིས་པའི་ངང་
ཚུལ་དེ་ཡོངས་སུ་འགྱུར་ཏེ་ལྟ་བས་མི་ངོམ་པའི་མཚར་སྡུག་འཕར་མ་ཞིག་བསྣན་འདུག
འོ་ན་བུ་མོ་འདི་ངོ་མ་རླུང་ཡང་མི་ཐེག་པ་དང་། བྱ་བ་གང་ཞིག་ལའང་གཟབ་ནན་ལྷག་
པར་ཆེ་བའི་ལེང་ཞུའུ་ཡི་བུ་མོ་དེ་ཡིན་ནམ། ངས་ལུས་པོ་འཐེན་སྒོར་བསྙེས་ཏེ་ཟླ་འོད་
འོག་ནས་མཛེས་སྡུག་ལྡན་པའི་བུ་མོའི་ངང་ཚུལ་ལ་ཞིབ་ལྟ་བྱས་པ་དང་འབྲེལ་འཚབ་
འཚུབ་ངང་རྒྱང་རིང་དུ་སོང་བའི་མི་དེའི་རྡོག་སྒྲའི་ཕྱོགས་སུ་གཏད་ནས་མངོན་ཆུང་གིས་
ལག་བརྡ་ཞིག་བྱས་པ་དང་།ལྐོག་ཏུ་མིག་བརྡ་ཞིག་བཏང་སྟེ་ཁོ་སུ་ཡིན་མིན་དྲིས་པ་ཡིན།
བུ་མོས་ལམ་སེང་མཆུ་སྒྲོས་ལ་སོ་བཏབ་སྟེ་ཁུ་སིམ་སིམ་ངང་མགོ་གཡུག་གཡུག་བྱེད།
རྣམ་འགྱུར་དེ་ནི་ངན་ཁག་འཁེལ་བ་དང་ཤིན་ཏུ་མཚུངས།
དེས་ན་ངས་ལུས་པོ་བསྒུར་ཏེ་ཁ་བུ་མོའི་སྣ་རྩར་བཅར་ཐོག་སྐད་ཆུང་ངང “སུ་རེད་
དམ” ཞེས་དྲིས་པ་ཡིན། འོན་ཀྱང་བུ་མོས་སྔར་བཞིན་མགོ་གཡུགས་ཏེ་ང་རང་ལ་ཅི་ཡང་
བཤད་མ་བྱུང་། ཨ་ཙི། དེ་དུས་ཆེས་རིང་བའི་བུ་མོའི་མིག་གི་རྫི་མ་མིག་ཆུས་ཡོངས་སུ་
བརླན་བཞིན་ཨམ་གཙིགས་ད་གིན་ལས་དམ་པར་བསྡམས་བྱུང་།
སྐྱེ་དུས་ནས་བླུན་རྨོངས་ཡིན་པའི་ངས་མིག་གིས་གསལ་པོར་མཐོང་བའི་གནས་
ཚུལ་ཁོ་ན་ལས་གཞན་གང་ཡང་མི་རྟོགས། དེར་བརྟེན་ང་རང་གིས་ཅི་ཞིག་བཤད་དགོས་
མིན་མི་ཤེས་པར་དེ་གར་འཐོམ་མེར་ལངས་ཏེ་རེ་ཞིག་བློ་རྩེ་གཅིག་ཏུ་བསྡུས་ནས་ལྡིང་
ལྡིང་དུ་འཕགས་པའི་བུ་མོའི་སྙིང་སྒྲར་ཉན་རྒྱུ་ཙམ་དུ་ཟད། དེར་རྒྱུ་མཚན་ཞིག་ཡོད་དེ།
དེ་ནི་སླར་འདྲི་བརྩད་བྱས་ན་མི་འོས་པར་སེམས་
ངས་དེ་ལྟར་ལངས་ནས་བསྡད་དེ་དུས་ཡུན་ཇི་ཙམ་འདས་པ་མི་ཤེས། རྗེས་སུ་ངས་ཕྱེ་
བའི་སྒོ་དེ་བརྒྱབ་སྟེ་ཁ་ཕྱིར་བསྐོར་ནས་ངོ་གདོང་གི་དམར་མདངས་ཅུང་ཟད་ཆག་པའི་བུ་
མོར་ཆེས་འཇམ་ཤོས་ཀྱི་སྐད་གདངས་གང་ནུས་བཀོལ་ཏེ “ཁྱེད་རང་རང་ཉིད་ཀྱི་ཁང་པའི་
ནང་དུ་ལོག་ཕེབས་ཤིག” ཅེས་བཤད་པ་ཡིན། སྐབས་དེར་ངས་ཕལ་ཆེར་རང་ཉིད་ཀྱིས་
ལྟ་མི་འོས་པའི་དོན་ཞིག་མཐོང་སྟེ་བློ་མི་བདེ་བར་གྱུར་པ་དང་། དངོས་གནས་ངོ་ཚ་དགོས་
པ་རང་རེད་སྙམ་སྟེ་ལྐོག་ཏུ་ཐོག་མར་ཡོང་སའི་ལམ་དུ་ཕྱིར་ལོག་བྱས་པ་ཡིན། འོན་ཏེ་གོམ་
པ་བཅུ་ཙམ་ཡང་མ་བསྐྱོད་པའི་གོང་དུ་སུ་ཡིན་མི་ཤེས་པའི་མི་ཞིག་གིས་རྒྱབ་ཕྱོགས་ནས་
བྲེལ་རྟབ་ངང་ངའི་གོས་ཀྱི་སྒབ་གཤམ་ནས་བཟུང་བའི་ཚོར་སྣང་བྱུང་། ང་རང་ཧ་ལས་
ཏེ་ཁ་ཕྱིར་བསྐོར་ནས་བལྟས་པ་ཡིན། ལྷན་རྒྱས་ཀྱིས་དེ་ཉིད་གང་ཞིག་ཡིན་པ་ཤེས་སམ།
ད་བྱེད་དུས་སྤྲེལ་ཕྲུག་ལེང་ཞུའུ་ངའི་འགྲམ་དུ་ལངས་ནས་བསྡད་འདུག དེས་མི་དང་
འདྲ་བར་ལག་ཟུང་ས་ལ་བཙུགས་པ་དང་། གསེར་དྲིལ་གྲག་བཞིན་མགོ་བོ་ཡང་ཡང་བསྒུར་
ཏེ་གུས་བཀུར་ཆེན་པོས་ང་ལ་བཀའ་དྲིན་ཆེ་ཟེར་བའི་ངང་ཚུལ་ཞིག་བསྟན་བྱུང་།
བཅུ་བཞི།
གནས་ཚུལ་ཐོན་པའི་མཚན་མོ་དེ་ནས་ཕལ་ཆེར་ཟླ་ཕྱེད་ཙམ་འདས་རྗེས་ཀྱི་ཉིན་
ཞིག་ལ་ལེང་ཞུའུ་ཡིས་གློ་བུར་དུ་སྐུ་ངོའི་གཟིམ་ཤག་ཏུ་ཡོང་སྟེ་སྐུ་ངོ་ཐད་ཀར་མཇལ་
འདོད་བྱེད། གོ་བབ་དམན་པའི་མི་དེ་འདྲ་ཞིག་གིས་སྐུ་ངོ་མཇལ་ཆོག་པ་ཞུ་བ་ནི་ང
ཆེར་རྣམ་ཀུན་གཟིགས་སྐྱོང་ཐོབ་པས་ཡིན་སྲིད། མི་གཞན་གྱིས་མཇལ་དཀའ་བའི་སྐུ་
ངོས་ཉིན་དེར་ཐུགས་ཧ་ཅང་དགྱེས་པའི་ངང་མོས་མཐུན་བྱས་ཏེ་ཁོ་པ་དེ་མ་ཐག་སྐུ་ངོའི་
བཞུགས་གནས་སུ་ཁྲིད་སོང་། ལེང་ཞུའུ་ཡིས་འཆར་ཅན་བཞིན་ལི་ཁྲི་མདོག་གི་དཔོན
པོའི་རྒྱུན་གོས་གྱོན་ཡོད་པ་དང་། མགོ་བོར་མཉེན་ཞྭ་ནག་པོ་གྱོན་ཡོད་ཅིང་། ངོ་གདོང་
རྣམ་ཀུན་ལས་ནག་པར་གྱུར་འདུག ཁོ་པས་མགོ་སྒུར་སྒུར་ངང་སྐུ་ངོར་གུས་འདུད་ཅིག་
ཞུས་པ་མ་ཟད། འཛེར་སྐད་ཀྱི་ཐོག་ནས “དེ་སྔོན་སྐུ་ངོས་ཡོལ་སྒྲོམ་སྟེང་དུ་དམྱལ་བའི་
རི་མོ་ཞིག་འབྲི་དགོས་པའི་བཀའ་གནང་བ་ལྟར་གུས་པས་ལྷག་བསམ་ཟོལ་མེད་ཀྱིས་ཉིན་
མཚན་ལྟོས་མེད་འབད་པ་བྱས་པས་ད་ལྟ་དམིགས་རྟེན་ཡོད་པ་མ་ཟད། ཧ་ལམ་ལེགས་
གྲུབ་བྱུང་སོང” ཞེས་བཤད་སོང་།
“དེ་ནི་དགའ་འོས་པ་ཞིག་རེད། ང་ཡང་བློ་ལ་ཧ་ཅང་བབས་བྱུང་།”
རྒྱུ་མཚན་ཅི་སྟེ། སྐུ་ངོའི་སྐད་ཆ་ཉོབ་ཅིང་ནུས་མེད་དུ་སྣང་།
“མ་རེད་ལགས། དགའ་འོས་པ་རྩ་བ་ནས་མ་རེད།" ལེང་ཞུའུ་ཡི་ཚུགས་ཀ་ཅུང་ཁྲོ་
བར་སྣང་། ཁོས་མིག་ཐུར་དུ་ལྟ་བཞིན་རྡེབ་ཙམ་ཡང་མི་བྱེད་པར “མ་གཞི་ཧ་ལམ་ལེགས་
གྲུབ་བྱུང་ཡང་ད་ལྟ་ང་གནས་ཤིག་འབྲི་མ་ཤེས་པར་ལུས་ཡོད” ཟེར།
“ག་རེ།འབྲི་མི་ཤེས་པའི་གནས་ཀྱང་འདུག་གམ།"
“འདུག་ལགས། སྤྱིར་ན་ངས་དངོས་པོར་མ་བལྟས་ན་རི་མོ་འབྲི་མི་ཐུབ། གལ་ཏེ་ཨུ་
ཚུགས་ཀྱིས་བྲིས་ནའང་འདོད་བློ་ཁེངས་པ་ཡོང་མི་སྲིད། དེ་ནི་འབྲི་མི་ཤེས་པ་དང་གཅིག་
པ་མ་ཡིན་ནམ།”
སྐད་ཆ་དེ་ཐོས་རྗེས་སྐུ་ངོའི་ཞལ་ནས་ཁྲེལ་དགོད་ཀྱི་འཛུམ་ཆུང་ཞིག་ཐོན་བྱུང་།
“འོ་ན་ཡོལ་སྒྲོམ་སྟེང་གི་དམྱལ་བའི་རི་མོ་དེ་ཡིན་གཅིག་དམྱལ་བར་བལྟས་ནས་
འབྲི་དགོས་སམ།”
“རེད་ལགས། ལོ་ཤས་ཀྱི་གོང་དུ་མེ་སྐྱོན་ཆེན་པོ་འབྱུང་དུས་ངས་མེ་དབལ་དེ་
དམྱལ་བ་ཚ་དམྱལ་གྱི་མེ་དཔུང་ཡིན་པའི་ངོས་འཛིན་བྱས་པ་ཡིན། དོན་དམ་དུ་ང་ལ་མེ་
སྐྱོན་དེ་འདྲ་ཞིག་འཕྲད་མྱོང་བས་ད་གཟོད ‘ཁྲོ་བོ་མི་གཡོ་བའི’ མེ་ལྕེ་འབྲི་ཐུབ་བྱུང་།
སྐུ་ངོ་མཆོག ཁྱེད་ཀྱིས་རི་མོ་དེ་ཐུགས་ལ་ངེས་སམ།"
“ཡིན་ནའང་དམྱལ་བར་ལྷུངས་པའི་སྡིག་ཅན་ཇི་ལྟར་འཚོལ་དགོས་རེད་དམ།
འདྲེ་སྲིན་ཡང་ཕལ་ཆེར་མཐོང་ཨེ་ཡོང་།” སྐུ་ངོས་ལེང་ཞུའུ་ཡི་དྲིས་ལན་ཐོས་ཀྱང་མི་
ཐོས་པའི་ཚུལ་གྱིས་ཡང་ནས་ཡང་དུ་དྲིས།
“ངས་ལྕགས་ཐག་གིས་བསྡམས་པའི་མི་མཐོང་མྱོང་ཡོད་ལ། བྱ་ཡ་མཚན་ཅན་གྱི་
མནར་གཅོད་ཕོག་པའི་མི་ཡང་འདྲ་བཤུ་ཞིབ་ཕྲ་བྱེད་མྱོང་ཡོད། དུས་མཚུངས་སུ་དམྱལ་
ཁམས་ཀྱི་སྡིག་ཅན་ཚོས་གདུང་བ་དང་མནར་གཅོད་ཇི་ལྟར་མྱོང་ཚུལ་ངས་ཤེས་ཀྱི་མེད་
ཅེས་བརྗོད་མི་ཐུབ། ད་དུང་འདྲེ་སྲིན” ཞེས་ཤོད་བཞིན་ལེང་ཞུའུ་ཡིས་འཇིགས་རུང་
གི་སྡུག་གད་ཅིག་བགད་དེ “ངས་ད་དུང་རྨི་ལམ་ནང་ནས་འདྲེ་སྲིན་ཐེངས་མང་མཐོང་
མྱོང་ཡོད། གླང་མགོ་ཅན་དང་། རྟ་མགོ་ཅན། ཡང་ན་མགོ་གསུམ་ཕྱག་དྲུག་གི་འདྲེ་དང་།
ཐལ་མོ་རྡེབ་ཀྱང་སྒྲ་མེད་པའི་འདྲེ། ཁ་གདངས་ཀྱང་སྐད་མི་ཐོན་པའི་འདྲེ་སོགས་ཁོ་ཚོས་
ཧ་ལམ་ཉིན་ལྟར་ང་ལ་མནར་གཅོད་གཏོང་གིན་འདུག ཡིན་ནའང་ང་རང་འབྲི་འདོད་
ཀྱང་འབྲི་མི་ཐུབ་པ་ནི་དེ་དག་གཏན་ནས་མིན” ཟེར།
སྐབས་དེར་ཐ་ན་སྐུ་ངོ་ཡང་ཧ་ལས་སོང་། ཁོང་ཕལ་ཆེར་སེམས་པ་ཅུང་འཚབས་ཏེ་
ལེང་ཞུའུ་ཡི་ངོ་གདོང་ལ་ཅེར་བ་དང་། དེ་རྗེས་སྨིན་མ་དམ་པོར་བསྡུས་ཏེ་ཁ་ཡ་བྱེད་རིན་
མེད་པའི་སྒོ་ནས “འོ་ན་གང་ཞིག་འབྲི་ཐུབ་ཀྱི་མི་འདུག་གམ” ཞེས་དྲིས་སོང་།
བཅོ་ལྔ།
“ངའི་སེམས་ལ་ཡོལ་སྒྲོམ་གྱི་དཀྱིལ་དུ་གནམ་ནས་ལྷུངས་པའི་ཤིང་ཏ་ལའི་འཁོར་
ལོ'ཞིག་འབྲི་དགོས་བསམ་གྱི་འདུག” ལེང་ཞུའུ་ཡིས་དེ་ལྟར་ཤོད་བཞིན་མགོ་བོ་ཡར་
བཏེགས་ཏེ་མིག་མདའ་རྣོན་པོ་དེ་སྐུ་ངོའི་ངོ་གདོང་ལ་འཕངས། སྐུ་ངོས་དེ་སྔོན་ལེང་ཞུའུ་རི་
མོ་འབྲི་དུས་སྨྱོན་པ་ལྟར་དུ་འགྱུར་གྱི་ཡོད་པ་གོ་ཐོས་བྱུང་ཞིང་། སྐབས་འདིར་ཁོ་པའི་མིག་
གི་རྣམ་འགྱུར་དེ་ངོ་མ་འཇིགས་རུང་དེ་འདྲ་ཡིན་པ་མཐོང་། “འཁོར་ལོའི་ནང་དུ་མཛེས་
སྡུག་ལྡན་པའི་ལྷ་ལྕམ་ཞིག་བཞུགས་ཡོད་ཅིང་། མོ་མེ་དཔུང་དྲག་པོའི་ཁྲོད་དུ་སྐྲ་ལོ་ཟིང་བ་
དང་། སྡུག་བསྔལ་གྱིས་འཕག་འཚག་རྒྱག་པ། ངོ་གདོང་དུ་བས་བདུག་སྟེ་ཁ་དོག་འགྱུར་
བ། སྨིན་མ་དམ་པོར་བསྡུས་པ། ལུས་པོ་གན་རྐྱལ་དུ་འཁོར་ལོའི་ཐོག་ཁར་ཕྱོགས་པ། ལག་
པས་འཁོར་ལོའི་ཡོལ་བ་འཐེན་པ། ཧ་ལམ་ཆར་ཐིགས་ལྟར་ལྷུང་ཡོང་བའི་མེ་སྟག་འགེབས་
འདོད་པ་འདྲ་བ། འཁོར་ལོའི་མཐའ་འཁོར་དུ་ཡ་མཚན་ཅན་གྱི་བྱ་རྒོད་བཅུ་ཉི་ཤུ་ཞིག་གིས་
སྐད་བར་མེད་དུ་འདོན་བཞིན་ཟང་ཟིང་དུ་ལྡིང་སྐོར་རྒྱག་པ། ཨ་ཁ། གླང་འཐེན་འཁོར་ལོ་
དེའི་ནང་གི་ལྷ་ལྕམ་དེ་ངས་ཇི་ལྟར་བྱས་ཀྱང་འབྲི་ཐུབ་ཀྱི་མི་འདུག”
“འོ་ན།གང་འདྲ་བྱེད་དགོས་རེད་དམ།"
རྒྱུ་རྐྱེན་གང་ཡིན་མི་ཤེས་ཏེ། སྐུ་ངོས་སྤྲོ་སྣང་གི་གདོང་གཤིས་ཡ་མཚན་ཅན་ཞིག
བསྟན་ཏེ་ལེང་ཞུའུ་ལ་སྐུལ་འདེད་བྱས། འོན་ཀྱང་ལེང་ཞུའུ་ནི་སྔར་བཞིན་མཆུ་སྒྲོས་
དམར་པོ་དེ་ཡིན་ཞིང་། ཕལ་ཆེར་ཚ་བ་རྒྱས་པ་ལྟར་འདར་བཞིན་གཉིད་ལབ་རྒྱག་པ་ལྟ་
བུའི་སྐད་གདངས་ཀྱི་ཐོག་ནས “དེ་ངས་ཇི་ལྟར་བྱས་ཀྱང་འབྲི་ཐུབ་ཀྱི་མི་འདུག” ཅེས་
སླར་བསྐྱར་ཟློས་ཐེངས་གཅིག་བྱས་པ་དང་། དེ་ནས་ཁོས་གློ་བུར་དུ་སྐད་ཤུགས་ཆེན་
པོས “ཤིང་ཏ་ལའི་འཁོར་ལོ་ཞིག་མེ་ལ་བསྲེགས་ནས་ང་ལ་བསྟན་རོགས། ཆོག་གམ།
གལ་ཏེ་དེ་ལྟར་སྒྲུབ་ཐུབ་ན་" ཞེས་བཤད།
སྐུ་ངོའི་ངོ་གདོང་ནག་པོར་གྱུར། ཡིན་ནའང་གློ་བུར་དུ་གད་མོ་ཆེན་པོ་ཞིག་བགད་
བྱུང་། ཁོང་གིས་གཅིག་ནས་དབུགས་ཀྱང་འབྱིན་རྔུབ་མི་ཐུབ་པར་བགད་པ་དང་། གཉིས་
ནས “འགྲིག་གི་རེད། ཚང་མ་ཁྱེད་རང་གི་བསམ་ཚུལ་ལྟར་སྒྲུབ་ཆོག སྒྲུབ་ཐུབ་མིན་
བཤད་མི་དགོས” ཞེས་སྨྲས་སོང་།
ཕལ་ཆེར་ངའི་སྔོན་ཚོར་ཡང་ཡིན་སྲིད་དེ། ངས་སྐད་ཆ་དེ་ཐོས་རྗེས་དེ་ནི་ཆེས་
འཇིགས་སུ་རུང་བ་ཞིག་རེད་སྙམ། དོན་དངོས་སུ་སྐུ་ངོའི་མཆུ་ཟུར་ནས་ལྦུ་བ་དཀར་པོ་
ཞིག་བཞུར་བ་དང་། སྨིན་མ་དྲག་ཏུ་འགུལ་བས་བལྟས་ཚོད་ལ་ངོ་མ་ལེང་ཞུའུ་ཡི་སྨྱོ་ཧམ་
འགོས་པར་སྣང་ཞིང་། ཚུགས་ཀ་དེ་རྣམ་ཀུན་དང་གཏན་ནས་མི་འདྲ། ཁོང་གི་སྐད་ཆ་
མཇུག་བསྒྲིལ་མ་ཐངཐག་ཧ་ལམ་གང་ཞིག་འབར་གས་བྱས་པ་ལྟར་ཞལ་ཆེར་བགྲད་དེ་ཧ་ཧ་
ཞེས་གད་མོ་ཆེན་པོ་ཞིག་བགད་པ་མ་ཟད། ད་དུང “འགྲིག་གི་རེད། ཤིང་ཏ་ལའི་འཁོར་
ལོར་མེ་བརྒྱབ་ཆོག དེ་དང་ཆབས་ཅིག་སྒེག་ཉམས་ལྡན་པའི་བུད་མེད་ཅིག་ལ་རྩ་ཆེའི་
རྒྱན་གོས་གཡོགས་ཏེ་འཁོར་ལོའི་ནང་དུ་བཞག་ན་འགྲིག དུ་བས་བདུག་པ་དང་མེ་ཡིས་
ཚིག་པའི་མནར་གཅོད་ཕོག་ན་འཁོར་ལོའི་ནང་གི་བུད་མེད་དེ་སྡུག་བསྔལ་གྱི་སྒོ་ནས་ཤི་
འགྲོ། ཁྱེད་རང་གཟུགས་བརྙན་དེ་འདྲ་ཞིག་འབྲི་བསམས་པ་ནི་ངོ་མ་གནམ་འོག་གི་རི་མོ་
བ་ཨང་དང་པོ་རེད་ཡཱ། ཁྱེད་རང་ལ་བདག་རྐྱེན་སྤྲོད་འོས། རེད། ཁྱེད་རང་ལ་བདག་རྐྱེན
སྤྲོད་འོས་ཡཱ།” ཞེས་གསུངས་སོང་།
སྐུ་ངོས་དེ་སྐད་གསུངས་པ་ན་ལེང་ཞུའུ་ཡི་གདོང་མདོག་དེ་མུར་འགྱུར་བ་དང་།
སེམས་འགུལ་ཐེབས་ནས་དབུགས་ཧལ་བཞིན་མཆུ་སྒྲོས་འདར། དེ་ནས་ལུས་པོ་ཧ་ལམ་ཞ་
བ་ལྟར་ལག་གཉིས་གདན་སྟེང་དུ་ལྷུག་གེར་གློད་སོང་།
“སྐུ་ཉིད་ཀྱིས་གསོལ་རས་གནང་བ་བཀའ་དྲིན་ཆེ" ལེང་ཞུའུ་ཡིས་གུས་གུས་ཞུམ་
ཞུམ་ངང་སྐུ་ངོར་བཀའ་དྲིན་ཆེ་ཞུས་མོད། འོན་ཀྱང་སྐད་མགོ་ཆེས་དམའ་བས་ཉན་ཡང་
གསལ་པོ་ཐོས་མི་ཐུབ། དེ་ནི་ཕལ་ཆེར་རང་ཉིད་ཀྱིས་བསམ་ཚོད་བྱས་པའི་འཇིགས་དངངས
དེ་སྐུ་ངོའི་སྐད་ཆས་ཇི་མ་ཇི་བཞིན་མདུན་དུ་འཆར་བ་བྱས་པས་ཡིན་ཡང་སྲིད། ང་རང་
མི་ཚེ་གཅིག་གི་རིང་ལ་ད་ཐེངས་ཁོ་ན་ལེང་ཞུའུ་ནི་ཡ་ང་བའི་མི་ཞིག་ཡིན་པ་ཚོར་བྱུང་།
བཅུ་དྲུག
ཉིན་གཉིས་གསུམ་འདས་རྗེས་ཀྱི་མཚན་མོར་སྐུ་ངོས་ཁས་ལེན་གནང་བ་ལྟར་ལེང་ཞུའུ་
མཇལ་ཁར་བོས་ཏེ་ཁོ་པ་ཤིང་ཏ་ལའི་འཁོར་ལོ་མེ་ལ་བསྲེགས་པར་ལྟ་རུ་བཅུག་སོང་། ཡིན་
ནའང་ཁུའུ་ཁྲོན་གྱི་གཟིམ་ཤག་ཏུ་མ་ཡིན་པར་ཕལ་མིང་ལ་གངས་བཞུ་གཟིམ་ཤག་ཅེས་
པ་དེ་སྔ་སྐུ་ངོའི་གཅུང་མོའི་བཞུགས་གནས་རྒྱལ་སའི་ཕྱི་རོལ་དུ་ཡོད་པའི་སྤྲོ་ཁང་དུ་རེད།
དེ་ཡང་གངས་བཞུ་གཟིམ་ཤག་གི་སྐོར་གླེང་ན་དེ་གར་ཡུན་རིང་མི་སྡོད་མཁན་མེད་
པས་རྒྱ་ཁྱོན་ཆེ་བའི་ར་བ་ལུང་སྟོང་དུ་གྱུར་ཡོད། མིའི་འགྲོ་འོང་མེད་པའི་གཟིམ་ཤག་དེ་
མཐོང་མྱོང་བའི་མི་ཚོས་ཕལ་ཆེར་འོལ་ཚོད་སྣ་ཚོགས་བྱེད་པ་དང་། བསམ་བློ་གང་བྱུང་
གཏོང་གི་ཡོད་པ་འདྲ་སྟེ། འདི་གར་ཚེ་ལས་འདས་པའི་སྐུ་ངོའི་གཅུང་མོའི་སྐོར་ལ་བཤད་
རྒྱུན་སྣ་ཚོགས་ཁྱབ་ཡོད། བཤད་རྒྱུན་དེ་དག་གི་ནང་ནས་གཅིག་ནི་འདི་ལྟ་སྟེ། ཟླ་འོད་
མེད་པའི་མཚན་མོ་འཆར་རིམ་བཞིན་ཡ་མཚན་ཅན་གྱི་སྨད་གཡོགས་དམར་སང་ཞིག་
ས་ལ་མ་རེག་པར་བར་ཁྱམས་སུ་འགྲོ་གིན་འདུག་ཟེར། དེ་ལ་ཡང་རྒྱུ་མཚན་མེད་པ་ལོས་
མིན། ཐ་ན་ཉིན་མོ་ཁ་དཀར་ངོ་དཀར་ལའང་སྐྱོ་སྣང་ལྡན་པའི་གཟིམ་ཤག་དེ་རུ་ཉི་མ་ནུབ་
ཁར་ཐུག་དུས་ར་བའི་ནང་གི་ཆུ་སྒྲ་དེ་བས་གྲགས་ཆེ་བ་དང་དེ་བས་འཇིགས་སུ་རུང་བར་
འགྱུར་འགྲོ་ལ། དཀར་འོད་འོག་ཏུ་ཆུ་བྱ་འཕུར་འགྲོ་བའི་སྣང་ཚུལ་ཡང་ཧ་ལམ་བདུད་
འདྲེ་དང་འདྲ་བས་མི་རྣམས་སྐྲག་ནས་བ་སྤུ་ཟིང་འགྲོ།
ཉིན་དེའི་མཚན་མོ་ནི་ཏག་ཏག་ཟླ་བ་མེད་པའི་མུན་ནག་གི་མཚན་མོ་ཞིག་རེད།
སྣུམ་སྒྲོན་གྱི་འོད་མདངས་ལ་བརྟེན་ནས་ཚོམས་ཆེན་ནང་དུ་ལྟ་སྐབས་ཁྱམས་འོག་དང་
ཉེ་བར་གནས་པའི་སྐུ་ངོ་སྐུ་དྲག་གི་རྒྱུན་གོས་སེར་སྐྱ་ཞིག་གྱོན་པ་དང་། དོར་མ་སྨུག་ནག་
སེར་རིས་འབུར་དུ་དྲུབ་པ་ཞིག་གྱོན་ཏེ་དར་གོས་ཀྱིས་མཐའ་རྒྱན་སྤྲས་པའི་གདན་སྟེང་ན་
སྐྱིལ་ཀྲུང་དང་བཅས་དབུ་མཐོན་པོར་བཏེགས་ནས་བཞུགས་འདུག ཁོང་གི་རྒྱབ་མདུན་
དང་གཡས་གཡོན་དུ་འཁོར་གཡོག་ལྔ་དྲུག་ཅིག་གུས་གུས་ཞུམ་ཞུམ་ངང་རུ་སྟར་བསྒྲིགས་
ནས་ཡོད་པ་དེ་དག་ལ་དམིགས་བཀར་གྱིས་ཞིབ་བརྗོད་བྱ་རྒྱུའི་དགོས་པ་མེད། འོན་ཀྱང་
དེ་དག་གི་ནང་ནས་མི་གཅིག་ལ་ཀུན་གྱིས་ལྟ་འདོད་བྱེད་པ་སྟེ། ལོ་དེར་ལུའུ་ཨའོ་དམག་
འཁྲུག་གི་སྐབས་སུ་ཁོ་པ་བཀྲེས་ལྟོགས་ཀྱིས་མནར་བས་མི་ཤ་ཟོས་མྱོང་ཞིང་། དུས་དེ་ནས་
བཟུང་ཁོ་པས་ཐ་ན་ཤ་བ་ཡང་གསོན་པོར་བཟུང་སྟེ་རྭ་ཅོ་གཉིས་འབྲལ་ཐུབ། ཤེད་ཤུགས་
དོ་ཟླ་བྲལ་བའི་དཔའ་རྟུལ་དེས་ལུས་ལ་ཡང་ཞིང་སྟབས་བདེ་བའི་གོ་ཁྲབ་གྱོན་ཡོད་པ་
དང་། སྐེད་པའི་དཔའ་དམ་གྱི་ཤུབས་རྩེ་ཡར་བཀྱག་སྟེ་གཟི་རྔམ་རབ་ཏུ་ལྡན་པའི་ངང་
ཁྱམས་འོག་ཏུ་ཙོག་པུར་བསྡད་འདུག མི་དེ་དག་མཚན་རླུང་གིས་གཡོས་པའི་སྒྲོན་མེའི་
འོད་མདངས་ཀྱི་འོག་ན་སྐབས་རེ་གསལ་ཞིང་སྐབས་རེ་ནུབ་འགྲོ་བས་ངོ་མ་རྨི་ལམ་གྱི་
ཡུལ་དུ་གནས་པ་ལྟར་དངངས་སྐྲག་སྟེར།
སྐབས་དེར་ཤིང་ཏ་ལས་བཟོས་པའི་ཤིང་འཁོར་ཞིག་ར་བའི་ནང་དུ་དྲུད་ཡོང་། ཆེས་
མཐོ་བའི་འཁོར་ལོའི་ཐོག་ཀར་ཞེང་ཆེ་བའི་གྲིབ་ནག་ཅིག་གཡོགས་འདུག གླང་འདེད་
མཁན་མེད་པའི་འཁོར་ལོ་ནག་པོ་དེའི་མདའ་མ་རྐུབ་བཏེགས་སྟེང་ན་གསེག་ཏུ་བཞག་པ་
དང་། འཁོར་ལོའི་སྟེང་གི་ལྕགས་རིགས་ཀྱི་མཛེས་རྒྱན་ལས་མཁའ་ཡི་སྐར་མ་ལྟར་འོད་
འཚེར་འོང་། མ་གཞིར་དཔྱིད་ཀ་ཡིན་མོད། མི་རྣམས་ལ་གྲང་ངར་གྱི་ཚོར་སྣང་ཞིག་དབང་
མེད་དུ་བྱུང་། ལྷག་པར་དུ་དར་གྱི་མེ་ཏོག་འབུར་དྲུབ་མཐའ་རྒྱན་དུ་སྤྲས་པའི་ཡོལ་བ་
ལྗང་ཁུས་འཁོར་ལོ་བཙན་པོར་བཀབ་ཡོད་པས་དེས་ན་འཁོར་སྒྲོམ་ནང་དུ་གང་ཞིག་ཡོད་
པ་མཐོང་མི་ཐུབ། འཁོར་ལོའི་མཐའ་འཁོར་དུ་ཡོད་པའི་འཁོར་གཡོག་ཚང་མས་ལག་ཏུ་
འབར་བཞིན་པའི་སྒྲོན་ཤིང་རེ་བཟུང་སྟེ་གཅིག་ནས་དུ་བ་ཁྱམས་འོག་ཏུ་འཕུར་བར་བག་
ཟོན་བྱེད་པ་དང་། གཉིས་ནས་གཟབ་ནན་ངང་སྒུག་བཞིན་མཆིས།
ལེང་ཞུའུ་བར་ཐག་ཅུང་རིང་ཙམ་དུ་ཡོད་པ་དང་། ཏག་ཏག་ཁྱམས་འོག་གི་ཁ་སྤྲོད་དུ་
པུས་མོ་བཙུགས་ནས་བསྡད་འདུག ཁོ་པས་སྔར་བཞིན་རྣམ་ཀུན་གྱོན་པའི་ལི་ཁྲི་མདོག་
གི་དཔོན་པོའི་རྒྱུན་གོས་དེ་གྱོན་ཡོད་པ་དང་། མགོ་བོར་མཉེན་ཞྭ་ནག་པོ་དེ་གྱོན་ཡོད་ཅིང་།
ཕལ་ཆེར་ལྗིད་ཏིག་ཏིག་གི་ནམ་མཁའི་གནོན་ཤུགས་ཕོག་པ་འདྲ་སྟེ། ཁོ་པ་ནམ་རྒྱུན་
ལས་དེ་བས་ཆུང་བ་དང་། དེ་བས་མདོག་ཉེས་པར་གྱུར་འདུག ཁོ་པའི་རྒྱབ་ཏུ་ད་དུང་མི་
ཞིག་ཡོད་པ་དེས་ཁོ་པ་དང་གཅིག་མཚུངས་ཀྱི་ཞྭ་མོ་གྱོན་ཡོད་པ་དང་། གཅིག་མཚུངས་
ཀྱི་དཔོན་པོའི་རྒྱུན་གོས་གྱོན་ཏེ་དེ་གར་པུས་མོ་བཙུགས་ནས་བསྡད་འདུག མི་དེ་ནི་ཕལ་
ཆེར་ཁོ་པས་ཁྲིད་ཡོང་བའི་དགེ་ཕྲུག་ཅིག་ཡིན་པ་འདྲ། ཁོ་གཉིས་ཏག་ཏག་བར་ཐག་ཅུང་
རིང་བའི་མུན་ནག་གི་ཁྲོད་དུ་པུས་མོ་བཙུགས་ནས་བསྡད་ཡོད་པས་དེས་ན་ང་རང་གནས་
སའི་ཁྱམས་འོག་ནས་བལྟས་ན་གྱོན་གོས་ཀྱི་ཁ་དོག་ཀྱང་གསལ་པོ་མཐོང་མི་ཐུབ།
བཅུ་བདུན།
ཕལ་ཆེར་ནམ་ཕྱེད་ཟིན་པར་ཉེ་བས་ནགས་ཚལ་དང་ཆུ་མིག་ལ་འཁྲིགས་པའི་
མཚན་མུན་གྱི་ཁྲོད་དུ་སྐད་སྒྲ་ཅི་ཡང་མེད་ཅིང་། མཚན་རླུང་གི་སྐད་སྒྲ་ཡང་མོ་དང་།
དེས་འཁྱེར་འོང་བའི་སྒྲོན་ཤིང་གི་དུ་དྲི་ཁོ་ན་ལས་གཞན་འཇམ་ཐིང་ངེར་གནས་ཏེ་ཐ་ན་
མི་ཚོས་དབུགས་འབྱིན་རྔུབ་བྱེད་པའི་སྒྲ་ཡང་ཧ་ལམ་ཐོས་མི་འགྱུར། སྐུ་ངོས་ཐོག་མར་
ངག་བསྡམས་ཏེ་འགུལ་ཙམ་ཡང་མི་བྱེད་པར་བསམ་ཡུལ་ལས་འདས་པའི་སྣང་ཚུལ་དེ་
དག་ལ་ལྟ་བཞིན་མཆིས། ཅུང་འགོར་རྗེས་པུས་མོ་མདུན་དུ་བསྣར་ཙམ་བྱས་ཏེ་སྐད་མགོ་
མཐོན་པོས “ལེང་ཞུའུ” ཞེས་བོས་སོང་།
ལེང་ཞུའུ་ཡིས་ལན་གང་ཞིག་བསློགས་མོད། ང་རང་གིས་འུ་ལུ་འུ་ལུ་ཟེར་བའི་སྐད་
སྒྲ་ཞིག་ལས་གཞན་ཅི་ཡང་གོ་མ་བྱུང་།
“ལེང་ཞུའུ། དོ་ནུབ་ངས་ཁྱོད་ཀྱི་བསམ་ཚུལ་ལྟར་འཁོར་ལོར་མེ་བརྒྱབ་ནས་ཁྱོད་ལ་
བསྟན་གྱི་ཡིན།”
སྐུ་ངོས་དེ་ལྟར་བཤད་དེ་གཡོན་འགྲམ་གྱི་མི་དེ་དག་ལ་ལྟ་ཙམ་བྱས། ཕལ་ཆེར་ང་
རང་སླར་དོགས་པ་ཆེ་དྲགས་པས་ཡིན་སྲིད་དེ། དེ་དུས་ངས་སྐུ་ངོ་དང་ཁོང་གི་ཉེ་འགྲམ་
དུ་ཡོད་པའི་མི་གང་ཞིག་ཕན་ཚུན་ཧ་གོ་དོན་རྟོགས་ཀྱི་སྒོ་ནས་གད་མོ་ཞིག་བགད་པ་
མཐོང་བྱུང་། ལེང་ཞུའུ་ཡིས་འཇིགས་སྣང་རབ་ཏུ་སྐྱེས་པའི་ངང་མགོ་བོ་ཡར་བཏེགས་ཏེ་
ཧ་ལམ་བར་ཁྱམས་ཀྱི་ཐོད་དེར་ལྟ་ཙམ་བྱས་མོད། སྔར་བཞིན་ངག་བསྡམས་ནས་ཅི་ཡང་
བཤད་མ་སོང་།
“ཁྱོད་རང་ཡག་པོ་ལྟོས་ཤིག འདི་ནི་ང་ནམ་རྒྱུན་སྡོད་པའི་འཁོར་ལོ་དེ་ཡིན། འཁོར་
ལོ་འདི་ཁྱོད་ཀྱིས་ཀྱང་ཕལ་ཆེར་ངེས་ཡོད་ཤས་ཆེ། ངས་འཁོར་ལོ་འདི་མེ་ལ་བསྲེགས་ཏེ་མིག་
མདུན་དུ་མེ་ལྕེ་ནམ་མཁར་འཕྱུར་བའི་དམྱལ་བ་དེ་མངོན་པར་བྱེད་ཀྱི་ཡིན།”
སྐུ་ངོས་སླར་སྐད་ཆ་ཤོད་མཚམས་བཞག་སྟེ་ཉེ་འགྲམ་གྱི་མི་ལ་མིག་བརྡ་ཞིག་སྤྲད། དེ་
ནས་ཁོང་གིས་གློ་བུར་དུ་མི་རྣམས་ཞེན་པ་ལོག་པའི་སྐད་གདངས་ཀྱི་ཐོག་ནས “འཁོར་
ལོ་འདིའི་ནང་དུ་ནག་ཉེས་ཡོད་པའི་བུད་མེད་ཅིག་བསྡམས་ཡོད། གལ་ཏེ་འཁོར་ལོར་མེ་
འབར་ན་སྐྱེ་དམན་དེ་ཤ་ལྡུར་རུས་ལྡུར་དུ་འཚིག་ངེས་ཡིན་པ་དང་། ཆེས་མི་བཟོད་པའི་སྡུག་
བསྔལ་གྱི་ནང་དུ་འཆི་ངེས་རེད། ཁྱོད་ཀྱི་ཡོལ་སྒྲོམ་རི་མོ་ལེགས་གྲུབ་ཡོང་རྒྱུར་འདི་ལས་
ལེགས་པའི་འདྲ་དཔེ་ཞིག་མེད་པས་ཁྱོད་ཀྱིས་གོ་སྐབས་འདི་གཏན་ནས་མ་ཤོར་བ་བྱས་ཏེ་
དཀར་འཇམ་གྱི་སྐྱི་མོ་མེ་ཡིས་ཚིག་པའི་ཚུལ་ལ་ལྟོས་ལ། ད་དུང་སྐྲ་ལོ་ནག་པོ་མེ་ལྕེར་གྱུར་
ཏེ་མཁའ་ལ་འཕྱུར་བའི་ཚུལ་ལ་ཡང་ཞིབ་ལྟ་གྱིས་ཤིག" ཅེས་བཀའ་བཏང་།
སྐུ་ངོས་སྐད་ཆ་ཤོད་མཚམས་ཐེངས་གསུམ་པ་བཞག་ཅིང་ཅི་ཞིག་དྲན་པ་མི་ཤེས།
སྐབས་དེར་དཔུང་པ་གཟེངས་ཙམ་བྱས་པ་དང་། ངོ་གདོང་ནས་འཛུམ་མདངས་འབྱིན་
བཞིན་མུ་མཐུད་དེ “འདི་ནི་ཇི་སྲིད་བར་མཐོང་མི་ཐུབ་པའི་བྱ་བ་ཞིག་རེད་ཡཱ། ང་རང་
ཡང་འདི་གར་ལྟ་གི་ཡིན། ཝ་ཡེ་ཝ་ཡེ། ཡོལ་བ་བཤུས་ནས་ནང་དུ་ཡོད་པའི་བུད་མེད་དེ་
ལེང་ཞུའུ་ལ་སྟོན་དང” ཞེས་གསུངས།
བཀའ་དེ་ཐོས་རྗེས་འཁོར་གཡོག་ཅིག་གིས་ལག་པ་ཡ་གཅིག་གིས་སྒྲོན་ཤིང་དཔལ་
འབར་མཐོན་པོར་བཏེགས་ཏེ་ཐད་ཀར་འཁོར་ལོའི་ཕྱོགས་སུ་སོང་བ་དང་། ལག་པ་གཞན་
དེ་མྱུར་དུ་བསྲིངས་ནས་ཡོལ་བ་བཤུས་སོང་། ཚག་སྒྲ་དང་བཅས་ཏེ་འབར་བཞིན་པའི་
སྒྲོན་ཤིང་གི་མེ་འོད་གློ་བུར་དུ་གསལ་པོར་གྱུར་པས་དེ་མུར་གུ་དོག་པའི་འཁོར་སྒྲོམ་
གསལ་ཐིང་ཐིང་དུ་མངོན་བྱུང་། འཁོར་ལོའི་སྡོད་གནས་སུ་ཡིད་སྐྱོ་དགོས་པའི་བུད་མེད་
ཅིག་བསྡམས་འདུག ཨ་ཙི། མོ་ངོ་མི་ཤེས་པ་སུ་ཞིག་ཡོད། མ་གཞིར་མཆོར་ཉམས་ལྡན་
ཞིང་ཚེམ་དྲུབ་ཅན་གྱི་ཁ་དོག་ཟིང་སྐྱའི་བུད་མེད་ཀྱི་གཟབ་གོས་སྟེང་དུ་གནག་ཅིང་སྣུམ་
པའི་སྐྲ་ལྕོག་ཐུར་དུ་དུད་པ་དང་། འཕྲེད་དུ་གཟེར་བའི་གསེར་གྱི་སྐྲ་རྒྱན་ལས་མཛེས་
སྡུག་གི་འོད་སྣང་ཆེམ་ཆེམ་དུ་འཕྲོ་མོད། མཆོར་ཆས་གཞན་དང་མི་འདྲ་ཞིང་ལོ་ཆུང་གྲུང་
ཉམས་ལྡན་པའི་གཟུགས་བྱད་དང་། དཀར་ཞིང་གཙང་བའི་མགུལ།དེ་བཞིན་སྐྱོ་སྣང་དང་
གུས་བཀུར་གཟབ་ནན་ལྡན་པའི་ངོ་གདོང་གི་གཞོགས་བརྙན་བཅས་ལས་དེ་ནི་ལེང་ཞུའུ་
ཡི་བུ་མོ་ཡིན་པར་ཐེ་ཚོམ་བྱེད་མི་དགོས་པས་ང་རང་ཅུང་ཙམ་མིན་ན་སྐད་ངན་ཤོར་བྱུང་།
སྐབས་དེར་ཏག་ཏག་ངའི་ཁ་སྤྲོད་དུ་ཡོད་པའི་དཔའ་རྟུལ་ཞིག་གིས་བྲེལ་རྟབ་ངང་
ཡར་ལངས་ཏེ་ལག་གཅིག་གིས་ཕྲ་རྒྱན་བཏབ་པའི་གྲི་གུའི་ཡུ་བ་ནས་བཟུང་ཐོག་མིག་ཟུང་
ལེང་ཞུའུ་ལ་ཧུར་རེར་ལྡིར་ནས་བསྡད་སོང་། སྐྲག་དགོས་པའི་ངང་ཚུལ་དེ་མཐོང་སྐབས་
ང་རང་ཧོན་ཐོར་ཏེ་ཕལ་ཆེར་ལེང་ཞུའུ་དྲན་ཤེས་འཁྲུག་ངེས་རེད་སྙམ། ཡུན་རིང་པུས་
མོ་བཙུགས་ནས་བསྡད་ཡོད་པའི་ལེང་ཞུའུ་ཡིས་གློ་བུར་དུ་ཡར་འཕགས་པ་དང་། ལག་
གཉིས་མདུན་དུ་བརྐྱངས་ཏེ་རང་དབང་མེད་པར་འཁོར་ལོའི་འགྲམ་དུ་བརྒྱུགས་སོང་།
ངས་ད་གིན་ཡང་བཤད་ཡོད། སྐབས་མ་འཁེལ་བ་ཞིག་ལ་ལེང་ཞུའུ་བར་ཐག་རིང་བའི་
མུན་ནག་གི་ཁྲོད་དུ་བསྡད་ཡོད་པས་ངས་ཁོ་པའི་གདོང་གཤིས་གསལ་པོ་མི་མཐོང་། འོན་
ཀྱང་མིག་རྡེབ་ཙམ་པའི་དུས་ཐུང་དེའི་ནང་དུ་སྐྲག་ནས་མདོག་ཤོར་བའི་ལེང་ཞུའུ་ཡི་ངོ་
གདོང་དེ་ངའི་མདུན་དུ་ཐོན་བྱུང་། ལེང་ཞུའུ་ཡིས་ལུས་ཧྲིལ་པོ་ཧ་ལམ་གཟུགས་མེད་ཀྱི་
སྟོབས་ཤུགས་གང་ཞིག་གིས་བར་སྣང་དུ་འཐེན་པ་ལྟར་གློ་བུར་དུ་གྲིབ་ནག་གི་ཁྲོད་ནས་
བརྒྱུགས་འོང་། སྐབས་དེར་ཏག་ཏག “མེ་རྒྱོབ” ཅེས་པའི་སྐུ་ངོའི་སྐད་སྒྲ་དང་ལྷན་དུ་བུ་
མོ་བསྡད་ཡོད་པའི་ཤིང་ཏ་ལའི་འཁོར་ལོར་འཁོར་གཡོག་ཚོས་སྒྲོན་ཤིང་གི་དཔལ་འབར་
འཕངས་ནས་མེ་སྤར་བས་མེ་ལྕེ་འུར་འུར་དུ་འབར་སོང་།
བཅོ་བརྒྱད།
མིག་གིས་མཐོང་བཞིན་དུ་མེ་ཡིས་འཁོར་ལོའི་ཐོག་ཁ་འཚིག་ལ་ཉེ། འཁོར་ལོའི་
ཐོག་ཟུར་དུ་བཏགས་པའི་རྒྱ་སྨུག་གི་འཛར་བུར་མེ་ཐོལ་གྱིས་འཁྱུད་དེ་དེ་མ་ཐག་ཐལ་བ་
གྱུར་སོང་། མཚན་མོར་སྐྱ་ལོང་ལོང་གི་དུ་བར་ལྟ་དུས་འོག་ནས་སྟེང་དུ་སྐོར་བ་འཁྱིར་
འགྲོ། ཡོལ་བ་དང་། ལྭ་བའི་ཕུ་ཐུང་། འཁོར་ལོའི་ལྕགས་རིགས་ཀྱི་རྒྱན་ཆ་ལ་སོགས་པ་
རྣམས་ཡུད་ཙམ་ལ་ཐལ་བར་གྱུར་ཏེ་འཕུར་འགྲོ་བ་དང་། མེ་བཙག་ཆར་ཐིགས་ལྟར་གང་
སར་ཐོར་འགྲོ། འདི་ནི་ངོ་མ་སྐྱི་གཡའ་བ་ཞིག་རེད། མ་རེད། དེ་བས་སྐྱི་གཡའ་བ་ནི་འུར་
འུར་དུ་འབར་བའི་མེ་ལྕེས་འཁོར་ལོའི་ལོགས་གཉིས་ཀྱི་སྒེའུ་ཁུང་དྲ་མིག་ཅན་དེ་འཚིག་
བཞིན་མེ་ལྕེ་ཆེས་དྲག་པའི་སྒོ་ནས་བར་སྣང་དུ་འཕྱུར་བ་དེ་རེད། མེ་དབལ་དེ་ཉི་མ་ས་ལ་
ལྷུངས་ཏེ་འབར་གས་བྱེད་པ་དང་ཤིན་ཏུ་མཚུངས། ད་གིན་ཅུང་ཙམ་མིན་ན་སྐད་ངན་ཤོར་
བའི་ང་རང་ད་ལྟ་བླ་ཆད་ཧོན་ཐོར་དུ་གྱུར་ཏེ་ཅི་བྱ་གཏོལ་མེད་ཀྱིས་ཁ་གདངས་པ་དང་།
འཐམ་འཐོམ་ངང་སྐྱི་གཡའ་བའི་ཡུལ་དུས་དེར་ཅེར་ནས་སྡོད་རྒྱུ་ལས་གཞན་བྱ་ཐབས་
བྲལ། འོན་ཀྱང་ཨ་ཕ་ཡིན་པའི་ལེང་ཞུའུ་ཅི་འདྲ་བྱས་ཡོད་དམ།
སྐབས་དེའི་ལེང་ཞུའུ་ཡི་གདོང་གཤིས་དེ་ངས་དུས་ད་ལྟའང་ངེས་ཡོད། རང་དབང་
མེད་པར་འཁོར་ལོའི་མདུན་དུ་རྒྱུག་འདོད་པའི་ལེང་ཞུའུ་ཡིས་འཁོར་ལོར་མེ་འབར་
བའི་དུས་དེའི་ཚེ་ན་གོམ་ཁ་བསྒྱུར་མཚམས་བཞག་མོད། ལག་པ་སྔར་བཞིན་མདུན་དུ་
བསྲིངས་པ་དང་། མིག་གཉིས་ཆེར་བགྲད་ནས་འཁོར་ལོ་ཁྱུར་མིད་གཏོང་བའི་མེ་དཔུང་
ལ་ཧྲིག་གེར་ལྡིར་ནས་བསྡད་སོང་། ཁོ་པའི་ལུས་ཧྲིལ་པོ་མེ་འོད་ཀྱི་ནང་དུ་གནས་པས་ཐ་
ན་གཉེར་མས་ཁེངས་པའི་ངོ་གདོང་མདོག་ཉེས་དེའི་སྨ་ར་རྐང་གཅིག་ཀྱང་གསལ་པོར་
མཐོང་ཐུབ། འོན་ཏེ་ཧྲིག་གེར་བགྲད་པའི་མིག་ཡིན་ནའང་འདྲ། འཁྱོག་པོར་གྱུར་པའི་
མཆུ་སྒྲོས་ཡིན་ནའང་འདྲ། ཡང་ན་བར་མེད་འཁུམས་ཤིང་འདར་བའི་འགྲམ་པ་གཡས་
གཡོན་གྱི་ཤ་གནད་ཡིན་ནའང་འདྲ། གང་ལྟར་ལེང་ཞུའུ་ཡི་ནང་སེམས་དང་འདྲེས་པའི་
འཇིགས་སྣང་དང་། སྐྱོ་གདུང་། དངངས་འཚབ་བཅས་ཚང་མ་ཁོ་པའི་གདོང་སྟེང་དུ་
གསལ་པོར་བརྐོས་འདུག སྡུག་བསྔལ་གྱིས་མནར་བའི་ཁོ་པའི་གདོང་གཤིས་དེར་སྐེ་
གཅོད་སྐབས་ཀྱི་ཇག་པ་དང་། གཤིན་རྗེའི་ཕོ་བྲང་དུ་འདྲུད་དེ་གུ་ཡངས་གཏོང་ཐབས་
བྲལ་བའི་སྡིག་ཅན་ཞིག་གིས་ཀྱང་བསྡུར་མི་ཐུབ་ཅིང་། དངངས་སྐྲག་གིས་བློ་ཁ་རབ་ཏུ་
འཚབས་ཏེ་སྐུ་ངོར་གྱེན་ལྟ་བྱེད་པའི་ཁོའི་ངང་ཚུལ་དེར་ཐ་ན་དཔའ་སྙིང་ཆེ་བའི་དཔའ་
རྟུལ་ཡང་གདོང་གཤིས་རང་བཞིན་དུ་འགྱུར་འགྲོ།
འོན་ཀྱང་སྐུ་ངོ་ནི་ཨམ་གཙིགས་བསྡམས་ཏེ་འཇིགས་རུང་གི་གཏུམ་གད་ཡང་ཡང་
དགོད་བཞིན་མིག་རྡེབ་ཙམ་ཡང་མི་བྱེད་པར་འཁོར་ལོར་ལྡིར་ནས་གནས། དེ་དུས་འཁོར་
ལོའི་ནང་། ཨ་ཙི།དེ་དུས་ངས་འཁོར་ལོའི་ནང་གི་བུ་མོ་ཅི་འདྲ་ཞིག་ཏུ་གྱུར་ཡོད་པ་མཐོང་
བ་དེ་ཞིབ་ཕྲ་ཤོད་པའི་བློ་སྟོབས་དངོས་གནས་མི་འདུག དུ་བས་མིད་པ་འགགས་ཏེ་ལྟག་
པ་དགྱེས་པའི་ངོ་གདོང་དེ་དེ་འདྲའི་སྐྱ་ཐལ་དུ་གྱུར་ཡོད་པ་དང་། མེ་ལྕེ་འུར་འུར་དང་ལྷན
དུ་སྲེག་པའི་སྐྲ་ལོ་ནག་པོ་དེ་དེ་འདྲའི་རིང་བ། དེ་མིན་མིག་ཡུད་ཙམ་ལ་མེ་ལྕེར་གྱུར་པའི་
བུད་མེད་ཀྱི་གཟབ་གོས་ཟིང་སྐྱ་དེ་དེ་འདྲའི་མཛེས་པ། སྣང་ཚུལ་དེ་ངོ་མ་ཡིད་སྐྱོ་དགོས་
པ་ཞིག་རེད། ལྷག་དོན་མཚན་རླུང་ལྡང་མ་ཐག་དུ་བ་སྟུག་པོ་དེ་བུ་མོའི་ཕྱོགས་སུ་འཕྱུར་
ཞིང་། སྐབས་དེར་གསེར་ཕྱེ་སྟོར་བ་དང་འདྲ་བའི་མེ་བཙག་དམར་པོ་མེ་ལྕེའི་དཀྱིལ་ནས་
ཐོན་འགྲོ། བུ་མོས་ཁ་ནང་གི་དངོས་པོར་སོ་བཏབ་པ་དང་། ཐ་ན་མོ་བསྡམས་པའི་ལྕགས་
ཐག་ཀྱང་ཧ་ལམ་གདུང་བས་མནར་བའི་མོའི་ལུས་པོས་གཅོད་ཐུབ་པར་སྣང་། སྣང་ཚུལ་
དེ་མཐོང་སྐབས་མི་རྣམས་ཀྱིས་མི་བཟོད་དམྱལ་བའི་སྡུག་བསྔལ་དངོས་གནས་མིག་
མདུན་དུ་མངོན་པ་མིན་ནམ་སྙམ་ཞིང་། ང་རང་ནས་དཔའ་སྙིང་ཆེ་བའི་དཔའ་རྟུལ་བར་
གྱི་མི་རྣམས་ཀྱང་ལུས་ཀྱི་བ་སྤུ་དབང་མེད་དུ་གཟེངས་འོང་།
སྐབས་དེར་མཚན་རླུང་ཞིག་སླར་འུར་སྒྲ་དང་བཅས་ར་བའི་ནང་གི་ཤིང་རྩེར་ལྡང་
སོང་། དེ་ལས་གང་ཞིག་འབྱུང་སྲིད་པ་སུས་ཀྱང་ཤེས་ཐུབ། སྐད་སྒྲ་དེ་མཚན་མོའི་བར་
སྣང་དུ་ཡལ་བའི་སྐབས་ན་ས་སྟེང་དུ་མི་འབབ་ལ་བར་སྣང་དུ་ཡང་མི་འཕུར་བའི་གྲིབ་
གཟུགས་ནག་པོ་ཞིག་གློ་བུར་དུ་ཐོན་ཏེ་ལྒང་ལི་ལྟར་འཕག་ལྡིང་བྱེད་བཞིན་ཚོམས་ཆེན་
གྱི་ཐོག་སྟེང་ནས་ཐད་ཀར་མེ་ལྕེ་དྲག་ཏུ་འབར་བའི་འཁོར་ལོའི་ནང་དུ་མཆོངས་སོང་།
འཁོར་ལོའི་གཡས་གཡོན་གཉིས་ཀྱི་དྲ་མིག་ཅན་གྱི་སྒེའུ་ཁུང་མཚལ་མདོག་དེ་ཚག་སྒྲ་
དང་བཅས་མེ་ཡིས་ཚིག་ནས་ས་ལ་ལྷུང་བའི་སྐབས་ན་གྲིབ་གཟུགས་དེས་གན་རྐྱལ་དུ་
འགྱེལ་བའི་བུ་མོའི་ཕྲག་པར་འཐམས་ཏེ་དར་གོས་དབྲལ་བ་ཇི་ལྟའི་བཙིར་སྐད་ཅིག་
བརྒྱབ་བྱུང་། དུ་བ་ལང་ལོང་གི་དཀྱིལ་ནས་ཐོན་པ་དང་། དཔེ་ཡིས་མཚོན་ཐཐབས་བྲལ་
བའི་གདུང་བའི་སྐད་སྒྲ་དེ་ནི་དེ་འདྲའི་རིང་ཞིང་། དེ་རྗེས་བསྟུད་མར་སྐད་སྒྲ་ཐེངས་
གཉིས་གསུམ་ཞིག་བཏོན་བྱུང་། དེར་ཡོད་མི་ཚང་མ་རང་དབང་མེད་པར་དུས་གཅིག་
ཏུ “ ཨ་ཙི་ཙི" ཞེས་སྐད་ངན་ཤོར་སོང་། གང་ལགས་ཤེ་ན། ཕ་གིའི་མེ་དཔུང་གི་མདུན་དུ་
བུ་མོའི་ཕྲག་པར་འཐམས་པ་དེ་ནི་ཁུའུ་ཁྲོན་གཟིམ་ཤག་ཏུ་བཏགས་ཤིང་མཚང་མིང་ལ་
ལེང་ཞུའུ་ཟེར་བའི་སྤྲེལ་ཕྲུག་དེ་རེད། སྤྲེལ་ཕྲུག་དེས་གནས་གང་ཞིག་ནས་ལྐོག་ཏུ་གཟིམ་
ཤག་འདིར་ཇི་ལྟར་ཡོང་བ་ནི་སུས་ཀྱང་མི་ཤེས་པ་ལོས་ཡིན། འོན་ཀྱང་ནམ་རྒྱུན་རང་ཉིད་
ལ་གཅེས་སྐྱོང་བྱེད་མཁན་བུ་མོ་དེའི་ཆེད་དུ་ད་གཟོད་སྤྲེལ་ཕྲུག་གིས་མོ་དང་མཉམ་དུ་མེ་
ལྕེའི་དཀྱིལ་དུ་མཆོངས་པ་ཡིན་ངེས།
བཅུ་དགུ།
འོན་ཏེ་སྤྲེལ་ཕྲུག་ལེང་ཞུའུ་ཡི་གྲིབ་སོ་མཐོང་བ་ནི་སྐད་ཅིག་ཙམ་རེད། ཧ་ལམ་རྩི་མ་
ཅན་གྱི་ཡོ་བྱད་སྟེང་དུ་གསེར་ཕྱེ་སྟོར་བ་ཇི་ལྟའི་མེ་བཙག་དག་ཚག་སྒྲ་གཅིག་རང་གིས་
བར་སྣང་དུ་འཐོར་བས་སྤྲེལ་ཕྲུག་ལྟ་ཅི། ཐ་ན་བུ་མོ་ཡང་དུ་བ་སྟུག་པོའི་ནང་དུ་ནུབ་ཅིང་།
ར་བའི་དཀྱིལ་དུ་མེ་བརྒྱབ་པའི་འཁོར་ལོ་གཅིག་ཁོ་ན་འཇིགས་རུང་གི་འཚིག་སྒྲ་སྒྲོག་
གིན་དྲག་ཏུ་འབར་བཞིན་མཆིས། ཨ་མ་མ། མཁའ་དབྱིངས་སུ་ལང་ལོང་དུ་འཕྱུར་ཞིང་མི་
རྣམས་སྐྲག་པར་བྱེད་པའི་མེ་ལྕེ་དེར་མེ་ལྕེའི་འཁོར་ལོ་ཟེར་བ་ལས་མེ་ཡི་ཀ་བ་ཞེས་བོས་
ན་འཚམ་པར་སྣང་།
མེ་ཡི་ཀ་བའི་མདུན་དུ་ལུས་པོ་རེངས་པ་ལྟར་ལངས་ནས་ཡོད་པའི་ལེང་ཞུའུ་སྟེ།
བཤད་ན་ནི་ཡ་མཚན་ཤིན་ཏུ་ཆེ། ད་གིན་དམྱལ་བའི་མནར་གཅོད་མྱངས་ཟིན་པ་ལྟ་བུའི་
ལེང་ཞུའུ་ཡི་གཉེར་མས་བཏུམས་པའི་ངོ་གདོང་དེའི་སྟེང་དུ་ད་ལྟ་བརྗོད་དཀའ་བའི་འོད་
མདངས་ཤིག་གསལ་ཞིང་། དེ་ནི་ཧ་ལམ་དགའ་བ་འབུམ་གྱིས་མྱོས་པའི་འོད་མདངས་
དང་མཚུངས། ཁོ་པ་ཕལ་ཆེར་རང་ཉིད་སྐུ་ངོའི་མདུན་དུ་ཡོད་པའང་བརྗེད་པ་འདྲ་སྟེ། ཇི་
མི་སྙམ་པར་ལག་ངར་བྲང་མདུན་དུ་དམ་པོར་བསྣོལ་ཏེ་དེ་གར་ལངས་ནས་བསྡད་སོང་།
ལེང་ཞུའུ་ཡི་མིག་ནང་དུ་ཧ་ལམ་བུ་མོར་མནར་གཅོད་ཕོག་སྟེ་འཆི་བའི་ངང་ཚུལ་དེ་
གཏན་ནས་མཐོང་མེད་པ་དང་འདྲ། ཁོས་མཐོང་བའི་ཡུལ་ལྗོངས་ནི་མཛེས་སྡུག་ལྡན་པའི་
མེ་ལྕེའི་ཁ་དོག་དང་། དེ་བཞིན་མེ་ལྕེའི་ནང་དུ་སྡུག་བསྔལ་མྱོང་བའི་བུད་མེད་ཀྱི་ཚུགས་
ཀ་དེ་ཡིན་ཞིང་། དེ་དག་ཁོ་ནས་ཁོ་པར་རྫོགས་མཐའ་མེད་པའི་སྤྲོ་བ་སྟེར་
མི་རྣམས་ཡ་མཚན་སྐྱེ་དགོས་པ་ནི་ལེང་ཞུའུ་ཡིས་དགའ་སྤྲོའི་མིག་མདངས་ཀྱི་ཐོག་
ནས་ཁེར་སྐྱེས་བུ་མོ་འཆི་དུས་ཀྱི་གདུང་བར་བལྟས་ནས་སྡོད་པ་དེ་ཁོ་ན་མ་ཡིན། དེ་དུས་
ཁོ་པའི་ལུས་སྟེང་དུ་རྒྱུ་མཚན་ཅི་ཡིན་མི་ཤེས་པའི་ཡ་མཚན་ཅན་གྱི་རྔམ་བརྗིད་ཅིག་
འདུས་ཤིང་། མགོ་ནག་མི་དང་མི་འདྲ་བར་རྨི་ལམ་ནང་དུ་མཐོང་བའི་ཁྲོ་གཏུམ་ཅན་གྱི་
སེང་གེ་དང་འདྲ། དེར་བརྟེན་ངའི་སེམས་ལ་གློ་བུར་དུ་འབར་བའི་མེ་དབལ་གྱིས་བསྟུད་
མར་དཀྲོགས་ཏེ་སྐད་ཅོར་འདོན་བཞིན་ལྡིང་སྐོར་རྒྱག་པའི་མཚན་བྱ་དུ་མས་ཀྱང་ལེང་
ཞུའུ་ཡི་མཉེན་ཞྭ་ནག་པོའི་ཉེ་འཁོར་དུ་སྐོར་བ་མི་རྒྱག་པ་དེ་ནི་ལྷད་མེད་པའི་འདབ་བྱ་དེ་
དག་གིས་ཀྱང་ཧ་ལམ་ལེང་ཞུའུ་ཡི་མགོ་སྟེང་དུ་འོད་ཀོར་དང་འདྲ་བའི་རྔམ་བརྗིད་བསམ་
གྱིས་མི་ཁྱབ་པ་ཞིག་དཔྱངས་ཡོད་པ་མཐོང་བས་མིན་ནམ་སྙམ།
འདབ་བྱས་ཀྱང་འདི་འདྲ་བྱེད་ན་ང་ཚོ་ལྟ་ཅི་སྨོས་ཏེ། ཐ་ན་འཁོར་གཡོག་ཚོས་ཀྱང་
དབུགས་རྒྱུན་བསྒོམས་ཏེ་སྙིང་ཁ་འདར་བཞིན་རྣམ་ཀུན་དང་གཏན་ནས་མི་འདྲ་བའི་བློ་ཁ་
དང་། ཡིད་འགུལ་མཐར་ཐུག་པའི་སེམས་ཁམས་ཀྱི་ཐོག་ནས་རབ་གནས་གནང་ཟིན་པའི་
སངས་རྒྱས་ཀྱི་སྐུ་འདྲར་ལྟ་བ་ལྟར་མིག་རྡེབ་ཙམ་ཡང་མི་བྱེད་པར་ལེང་ཞུའུ་ལ་ལྡིར་ནས་
འདུག ཚག་སྒྲ་མཁའ་དབྱིངས་སུ་གྲགས་པའི་འཁོར་ལོའི་མེ་དཔུང་དང་། བླ་སྲོག་ཤོར་ཏེ་
ཧོན་ཐོར་ནས་འགུལ་ཙམ་ཡང་མི་བྱེད་པའི་ལེང་ཞུའུ། ཚང་མ་དེ་འདྲའི་རྔམ་བརྗིད་ལྡན་
དང་།དེ་འདྲའི་སྤྲོ་སྣང་གིས་ཁྱབ་པ་ཞིག་རེད་ཨང་། འོན་ཏེ་དེ་དག་གི་ནང་ནས་མི་གཅིག་སྟེ།
བར་ཁྱམས་ཀྱི་འོག་ཏུ་བསྡད་ཡོད་པའི་སྐུ་ངོ་ཁོ་ན་རྦད་དེ་མི་གཞན་ཞིག་ཏུ་གྱུར་འདུག ཁོང་
གི་གདོང་མདོག་སྔོ་ནག་ཏུ་གྱུར་ཡོད་པ་དང་། ཁ་ཟུར་ནས་ལྦུ་བ་སྐྱ་སོག་སོག་ཏུ་ཐོན་པ། ལག་
གཉིས་ཀྱིས་དོར་མའི་པུས་མོ་དམ་པོར་འཇུས་པ་བཅས་ངོ་མ་སྐོམ་གདུང་གིས་མནར་བའི་
གཅན་གཟན་ལྟར་དབུགས་རྒྱུན་བར་མེད་དུ་ལྷེམ་བཞིན་མཆིས་
ཉི་ཤུ།
མཚན་མོ་དེར་སྐུ་ངོས་གངས་བཞུ་གཟིམ་ཤག་ཏུ་འཁོར་ལོ་མེར་བསྲེགས་པའི་གནས
ཚུལ་དེ་མི་རིང་བར་མི་ཚོའི་ཁ་ནས་ཕྱིར་གྱར་འདུག དོན་དེར་འཇིག་རྟེན་དུ་ཛ་དྲག་གི་
སྐྱོན་བརྗོད་སྣ་ཚོགས་མཆིས་པ་སྟེ། དང་པོ་ནི། གཏམ་འཆལ་མང་ཤོས་ཤིག་གིས་སྐུ་ངོས་
ལེང་ཞུའུ་ཡི་བུ་མོ་མེར་བསྲེགས་གཏོང་དགོས་པའི་རྒྱུ་མཚན་ཅི་ཡིན་ཞེ་ན། དེ་ནི་འདོད་
ཆགས་ཡིད་བཞིན་འགྲུབ་མ་ཐུབ་པས་འཁོན་འཛིན་བཅངས་པ་རེད་ཟེར། འོན་ཀྱང་སྐུ་
ངོའི་དགོངས་འཆར་ནི་ཡོལ་སྒྲོམ་སྟེང་གི་རི་མོ་འབྲི་ཕྱིར་ཕངས་སེམས་མེད་པར་འཁོར་
ལོ་སྲེག་ཏུ་འཇུག་མཁན་གྱི་རི་མོ་བ་དེའི་གཏི་ཐུག་གི་གཤིས་ཀར་ཆད་པ་གཅོད་ཕྱིར་ཡིན་
ངེས།དེ་སྔ་སྐུ་ངོས་དེ་ལྟར་གསུངས་པ་ང་རང་གིས་དངོས་སུ་ཐོས་མྱོང་།
གཉིས་པ་ནི། ལེང་ཞུའུ་རེད། བུ་མོ་ཁོ་པའི་མདུན་དུ་གསོན་པོར་བསྲེགས་ནས་བསད་
ནའང་ཁོ་རང་སྔར་བཞིན་བློ་རྩེ་གཅིག་སྒྲིམ་གྱིས་ཡོལ་སྒྲོམ་གྱི་རི་མོ་འབྲི་གིན་སྡོད་པའི་
སེམས་པ་རྡོ་ལས་མཁྲེགས་པ་དེར་དམོད་མཁན་ཡང་མི་ཉུང་བ་མཆིས། ཡང་མི་ལ་ལས་
ལེང་ཞུའུ་ལ་རི་མོ་འབྲི་ཕྱིར་ཐ་ན་ཕ་དང་བུ་མོའི་བརྩེ་སེམས་ཀྱང་བརྗེད་ངད་དུ་བཏང་བ་
དེ་ནི་ངོ་མ་སེམས་ངན་རྒྱུད་འཇགས་ཀྱི་རྐང་འདྲེན་པ་རང་རེད་ཅེས་ཁ་རྡུང་གཏོང་། ཧེང་
ཁྲོན་གྱི་སེར་དཔོན་དེ་ཡང་བསམ་འཆར་དེ་རིགས་ལ་རྒྱབ་སྐྱོར་བྱེད་མཁན་གྱི་མི་ཞིག་
ཡིན། ཁོས་རྒྱུན་དུ “སྒྱུ་རྩལ་གྱི་ཡོན་ཚད་ཇི་ལྟར་མཐོ་ནའང་མི་ཞིག་གིས་ཐ་ན་བློ་སྦྱོང་ལྔ་
ཡང་དབྱེ་བ་མ་ཆོད་ན་དམྱལ་བར་འགྲོ་རྒྱུ་ཁོ་ན་ལས་མེད” ཟེར།
དེ་ནས་ཟླ་བ་གཅིག་ཙམ་འདས་རྗེས་ཡོལ་སྒྲོམ་སྟེང་གི་དམྱལ་བའི་རི་མོ་དེ་མཐར་
ལེགས་གྲུབ་བྱུང་སྟེ་ལེང་ཞུའུ་ཡིས་གང་དེ་མགྱོགས་མྱུར་གཟིམ་ཤག་ཏུ་འཁྱེར་ཡོང་ནས་གུས་
གུས་ཞུམ་ཞུམ་ངང་སྐུང་ངོར་སྤྱན་བསྟར་ཞུས་སོང་། སྐབས་དེར་སེར་དཔོན་ཡང་ཏག་ཏག་དེ་
གར་ཡོད་པས་ཡོལ་སྒྲོམ་སྟེང་གི་རི་མོ་དེ་མཐོང་མ་ཐག་གནམ་ས་ཁེངས་པར་འབར་བའི་མེ་
དཔུང་གི་འཇིགས་སྐྲག་དེས་དེ་མུར་ཧོན་ཐོར་བར་གྱུར་སོང་། དེའི་གོང་ན་སེར་དཔོན་གྱིས་
རྒྱུན་དུ་ངོ་ནག་ཁོ་ན་སྟོན་པ་དང་། མིག་ཟུང་ཐད་ཀར་ལེང་ཞུའུ་ལ་ལྡིར་ནས་སྡོད་ནའང་
སྐབས་འདིར་རང་ཚོད་འཛིན་མི་ཐུབ་པར་གྱུར་ཏེ་པུས་མོར་རྡེག་བཞིན ་་དཔེར་མི་སྲིད་
པའི་ཡག་པོ་བྲིས་འདུག” ཅེས་བཤད་སོང་། སེར་དཔོན་གྱི་སྐད་ཆ་དེ་ཐོས་སྐབས་སྐུ་ངོས་ངུ་
མ་དགོད་ཀྱི་ངོ་གདོང་ཞིག་བསྟན་པ་ངས་དུས་ད་ལྟ་ཡང་ངེས་ཡོད།
དེ་ནས་བཟུང་ལེང་ཞུའུ་ལ་ངན་སྨྲས་བྱེད་མཁན་མེད་ཅིང་། མ་མཐར་ཡང་བགཟིམ་
ཤག་ནང་དུ་གཅིག་ཀྱང་མེད། ཕལ་ཆེར་མི་སུ་འདྲ་ཞིག་ཡིན་རུང་ཡོལ་སྒྲོམ་དེ་མཐོང་
ཚེ་རྣམ་ཀུན་ལེང་ཞུའུ་ལ་སྡང་སེམས་ཅི་འདྲ་ཞིག་བཅངས་ཡོད་ནའང་བསམ་ཡུལ་ལས་
འདས་པའི་རྔམ་བརྗིད་དེས་སེམས་པ་འགུལ་འགྲོ། དེ་ནི་མེ་ལྕེ་དྲག་པོས་བསྲེགས་པའི
བཟོད་མེད་དམྱལ་བའི་སྡུག་བསྔལ་དེ་དངོས་སུ་ཚོར་བའི་རྐྱེན་གྱིས་ཡིན་ཡང་སྲིད།
ཡིན་ནའང་དུས་དེར་སླེབས་སྐབས་ལེང་ཞུའུ་མི་ཡུལ་དུ་གནས་མེད། ཡོལ་སྒྲོམ་གྱི་
རི་མོ་ལེགས་གྲུབ་བྱུང་རྗེས་ཀྱི་ཉིན་གཉིས་པའི་མཚན་མོར་ཁོ་པས་རང་ཉིད་ཀྱི་ཁང་པའི་
གདུང་མར་ཐག་པ་ཞིག་བསྐོན་ཏེ་གནམ་ཐག་བརྒྱབ་ནས་ཤི་འདུག དེ་ནི་ཁེར་སྐྱེས་བུ་མོ་
སྔོན་ལ་འཆི་བའི་ལེང་ཞུའུ་ཕལ་ཆེར་བག་ཕེབས་ཀྱི་འཚོ་བའི་ནང་དུ་འཚོ་མི་ཕོད་པས་
ཡིན་ཡང་སྲིད། ཁོའི་ཕུང་རུས་དུས་ད་ལྟ་ཡང་ཁོ་པ་སྡོད་མྱོང་བའི་ཁང་པའི་ནང་དུ་སྦས་
ཡོད། འོན་ཀྱང་ཆེས་ཆུང་བའི་རྡོ་རིང་དེ་དུས་ཕྱིས་ཀྱི་ལོ་ངོ་བཅུ་ཕྲག་ཁ་ཤས་ནང་ཆར་
རླུང་གིས་རྡེག་པ་དང་། སྔོ་དྲེག་གིས་བསྣུབས་ཏེ་མི་སུ་ཞིག་གི་དུར་ཡིན་པ་སྔ་ས་ནས་མི་
ཤེས་པར་གྱུར་ཟིན།
1918ལོའི་ཟླ4པར།

སྡོམ་ཐག

གཅིག
ཉིན་ཞིག་ལ་སངས་རྒྱས་བཅོམ་ལྡན་འདས་གཅིག་པུ་བདེ་ཅན་ཞིང་གི་རིན་ཆེན་
པད་རྫིང་འགྲམ་དུ་སྐྱོ་བསང་གནང་བཞིན་མཆིས། རྫིང་བུའི་ནང་དུ་ཆུ་སྐྱེས་པདྨ་རབ་ཏུ་
བཞད་ཅིང་། མེ་ཏོག་ཡོད་དོ་ཅོག་དཀར་གཙང་གཡང་ཊི་དང་འདྲ། མེ་ཏོག་གི་ཟེའུ་འབྲུ་
སེར་པོས་འཐུལ་བའི་དྲི་ཞིམ་ནི་ལྷ་མོ་དབྱངས་ཅན་མའི་དྲི་བསུང་ལས་འདས་ཤིང་ཕྱོགས་
བཅུར་ཁྱབ་འགྲོ།དེ་དུས་བདེ་ཅན་ཞིང་དུ་ཕལ་ཆེར་ཞོགས་པ་རེད།
ཡུད་ཙམ་རིང་བཅོམ་ལྡན་འདས་ཀྱིས་རྫིང་བུའི་འགྲམ་དུ་བཞེངས་པར་བཞེས་པས་
ཆུ་ངོས་བསྒྲིབས་པའི་པད་འདབ་ཀྱི་གསེབ་ནས་སྟེས་དབང་དུ་རྫིང་བུའི་འོག་ཕྱོགས་ཀྱི་
སྣང་ཚུལ་རིག བདེ་ཅན་ཞིང་གི་པདྨའི་རྫིང་བུའི་འོག་ཕྱོགས་ནི་དམྱལ་ཁམས་བཅོ་
བརྒྱད་ཀྱི་བམ་རིམ་དམའ་ཤོས་དེ་ཡིན། དྭངས་ཁྲུམ་ཁྲུམ་གྱི་རྫིང་ཆུ་བརྒྱུད་ནས་གཟིགས་
སྐབས་གསལ་ཤེལ་བཞེས་པ་ལྟར་ངན་འགྲོ་གསུམ་ལས་ཁྲག་གི་ཀླུང་ཆེན་ཁོལ་མ་དང་།
ཤལ་མ་ལི་ཡི་ནགས་ཚལ་སོགས་སྣང་ཚུལ་སྣ་ཚོགས་པ་ཚང་མ་སྤྱན་ལམ་དུ་ཚུད་འོང་།
དེའི་ཚེ་ན་ཀན་ཐོ་ཏོ་ཟེར་བའི་སྐྱེས་པ་ཞིག་སྡིག་ཅན་གཞན་དང་མཉམ་དུ་དམྱལ་
བའི་མཐིལ་ན་གདུང་བ་ཚད་མེད་མྱོང་བའི་སྣང་ཚུལ་སངས་རྒྱས་བཅོམ་ལྡན་འདས་ཀྱི་
སྤྱན་ལམ་དུ་ལྷུངས། སངས་རྒྱས་བཅོམ་ལྡན་འདས་ཀྱིས་ཀན་ཐོ་ཏོ་ཟེར་བ་དེ་མ་གཞིར་མི་
གསོད་མེ་རྒྱག་དང་། སྡིག་ཉེས་ཡོད་རྒུ་བྱེད་པའི་ཇག་ཆེན་ཞིག་ཡིན་མོད། དགེ་བའི་ལས་
ཤིག་ཀྱང་སྒྲུབ་མྱོང་བ་དྲན། དེ་ཡང་ཇག་ཆེན་ཀན་ཐོ་ཏོ་ཐེངས་ཤིག་ནགས་ཚལ་སྟུག་པོ་
ཞིག་གི་དཀྱིལ་དུ་སྐྱོད་སྐབས་ལམ་ཟུར་དུ་སྡོམ་ཆུང་ངུ་ཞིག་འགྲོ་བཞིན་པ་མཐོང་བས
རྐང་པ་བཏེགས་ནས་རྡོག་གསོད་གཏོང་རྩིས་བྱས། གློ་བུར་དུ་བསམ་བློ་ཞིག་བཏང་སྟེ “མི་
རུང་། མི་རུང་། སྡོམ་དེ་མ་གཞི་ཆེས་ཆུང་ནའང་སྲོག་ཅིག་རེད། དོན་མེད་བསད་ན་ཇི་
ལྟར་ཡང་ཡ་ང་བ་ཞིག་རེད” སྙམ། མཐར་ཀན་ཐོ་ཏོས་སྡོམ་དེ་རྡོག་གསོད་མ་བཏང་བར་
ཚེ་ཐར་དུ་བཏང་།
སངས་རྒྱས་བཅོམ་ལྡན་འདས་ཀྱིས་དམྱལ་ཁམས་ཀྱི་རྣམ་པར་གཟིགས་བཞིན་ཀན་
ཐོ་ཏོས་སྡོམ་ཚེ་ཐར་དུ་བཏང་བའི་དགེ་བའི་ལས་དེ་ཐུགས་ལ་དྲན། མ་གཞིར་དོན་ཆུང་
ཏིལ་ཙམ་ཡིན་མོད། སངས་རྒྱས་བཅོམ་ལྡན་འདས་ཀྱིས་འབྲས་བཟང་སྨིན་པར་གནང་
སྟེ་ཁོ་པ་དམྱལ་ཁམས་ནས་སྐྱོབ་གང་ཐུབ་མཛད། དེ་ཡང་དབུ་དཀྱོགས་ནས་གཟིགས་པ་
ན་སྟབས་འཁེལ་བ་ཞིག་ལ་བདེ་ཅན་ཞིང་དུ་སྡོམ་ཞིག་ཡོད་པ་དེས་སྔོ་ལྗང་པདྨའི་འདབ་
སྟེང་དུ་ཡིད་དུ་འོང་བའི་དངུལ་མདོག་ཅན་གྱི་སྡོམ་ཐག་འཐེན་བཞིན་པ་རིག སངས་
རྒྱས་བཅོམ་ལྡན་འདས་ཀྱིས་གཟབ་ནན་ངང་སྡོམ་ཐག་རྐང་གཅིག་བླངས་ཏེ་དྲི་མེད་
གཡང་ཊི་འདྲ་བའི་པད་དཀར་གྱི་བར་ནས་ཐད་ཀར་གཏིང་རིང་ལ་མུན་ནག་ཅིང་ཁུ་སིམ་
པའི་དམྱལ་ཁམས་སུ་དཔྱངས།
གཉིས།
འདི་ཕྱོགས་སུ་ཀན་ཐོ་ཏོ་དང་སྡིག་ཅན་གཞན་རྣམས་དམྱལ་མཐིལ་ཁྲག་གི་རྫིང་བུའི་
ནང་དུ་འཕྱོ་དིམ་བྱེད་ཀྱིན་མཆིས་ཤིང་ཕྱོགས་གང་དུ་བལྟས་ཀྱང་ཚང་མར་མུན་པ་ནག་
ཐིང་ཐིང་ཡིན་པ་དང་། སྐབས་འགར་གྲིབ་མ་རབ་རིབ་ཅིག་མངོན་ཏེ་མུན་ནག་གི་དཀྱིལ་
དུ་ཅི་ཞིག་དཔྱངས་པར་སྣང་། ལར་དེ་ནི་སྐྱི་གཡའ་བའི་ཤལ་མ་ལི་ཡི་ནགས་ཚལ་ཡིན་
ཞིང་བལྟས་པས་ཀྱང་སྙིང་རྩ་འདར་འགྲོ།དེ་བས་ཕྱོགས་བཞི་ཧ་ཅང་དབེན་པ་ནི་དུར་སར་
གནས་པ་དང་མཚུངས། སྐབས་སྐབས་སུ་ཐོས་པའང་སྡིག་ཅན་གྱི་འཁུན་སྒྲ་ཁོ་ན་ཡིན།
གང་ལྟར་གནས་འདིར་ལྷུངས་ཚེ་ཚང་མ་དམྱལ་བའི་མནར་གཅོད་མ་བཟོད་པར་ཟུངས་
ཡོངས་སུ་ཤོར་ཏེ་ཕལ་ཆེར་ངུ་སྐད་འདོན་པའི་ཤེད་ཤུགས་ཀྱང་མེད་པར་འགྱུར་འགྲོ། དེར་
བརྟེན་ཁྱོད་ཇག་ཆེན་ཀན་ཐོ་ཏོ་ཡིན་ནའང་འཆི་ཁར་ཐུག་པའི་སྦལ་པ་ཞིག་དང་འདྲ་
བར་ཁྲག་གི་རྫིང་བུའི་ནང་དུ་ཁྲག་ཆུ་མིད་བཞིན་སྡུག་བསྔལ་མ་བཟོད་པར་འཕག་འཚག་
རྒྱག་རྒྱུ་ཁོ་ན་ལས་མ་འདས།
སྟེས་དབང་གི་བར་ན་ཀན་ཐོ་ཏོས་མགོ་བོ་སྣང་མེད་དུ་བཏེགས་ཏེ་ཁྲག་གི་རྫིང་བུའི་
བར་སྣང་ལ་བལྟས་པ་ན་སྒྲ་མེད་འཇམ་ཐིང་གི་མུན་ནག་ཁྲོད་དུ་དངུལ་མདོག་ཅན་གྱི་
སྡོམ་ཐག་རྐང་གཅིག་བར་སྣང་ནས་དཔྱངས་ཡོང་བ་མཐོང་། ཆེས་ཕྲ་བའི་སྡོམ་ཐག་རྐང་
གཅིག་མ་དེས་གཞན་གྱིས་མཐོང་བར་དོགས་པ་ལྟར་འོད་ཆུང་ཀྱུག་ཀྱུག་ངང་ཏག་ཏག་
རང་ཉིད་ཀྱི་མགོ་སྟེང་དུ་འཁོན་ཐོགས་མེད་པར་བབས་བྱུང་། དེ་ཉིད་ཀན་ཐོ་ཏོས་མཐོང་
བ་ན་སྤྲོ་བ་དཔག་མེད་སྐྱེས་ཏེ་ཐལ་མོ་རྡེབ་བཞིན་བསྟོད་པ་ཕུལ། གལ་སྲིད་སྡོམ་ཐག་
བཟུང་སྟེ་དེར་འཁྱུད་ནས་ཡར་འཛེག་ན་གདུང་བའི་རྒྱ་མཚོ་ལས་ཐར་ཐུབ་པར་གདོན་
མི་ཟ། དེས་མ་ཚད་ད་དུང་སྟབས་ལེགས་ན་ཕལ་ཆེར་བདེ་བ་ཅན་དུ་ཡང་སླེབས་ཐུབ། དེ་
ལྟར་བྱུང་ན་སླར་ཤལ་མ་ལི་ཡི་ནགས་ཚལ་དུ་སྐྲོད་མི་སྲིད་ལ། ཁྲག་གི་རྫིང་བུའི་ནང་དུ་
ཡང་ལྷུང་མི་དགོས།
དེ་ལྟར་བསམས་པ་ན་ཀན་ཐོ་ཏོས་ལམ་སེང་ལག་ཟུང་བརྐྱངས་ཏེ་སྡོམ་ཐག་དམ་དུ་
བཟུང་ཐོག་སྦར་མོ་གང་རེ་གང་རེ་བྱས་ཏེ་སྲོག་འབེན་འཛུགས་ཀྱིས་ཡར་འཛེགས་ནས་
སོང་། མ་གཞི་ནས་ཇག་ཆེན་ཡིན་པས་མ་ལག་བདེ་བ་ན་དེར་འཛེག་རྒྱུ་ནི་བྱ་བ་ཆུང་ངུ་
ཞིག་ཡིན།
འོན་ཀྱང་དམྱལ་ཁམས་དང་དག་ཞིང་གི་བར་ན་རྒྱང་ཐག་ལེ་དབར་ཁྲི་སྟོང་གིས་ག་
ལ་ཚད། ཀན་ཐོ་ཏོས་སེམས་འཚབ་ཀྱིས་དམྱལ་ཁམས་ནས་ཐོན་འདོད་ཇི་ལྟར་བྱས་ནའང་
ཁ་ནས་བཤད་པ་ལྟར་ལས་སླ་པོ་ག་ན་ཡོད། གང་མཚམས་འཛེགས་རྗེས་མཐར་ནུས་
ཤུགས་ཡོད་རྒུ་རྫོགས་ཤིང་། སླར་ལག་པ་བརྐྱངས་ཏེ་དུམ་བུ་གཅིག་འཛེག་བསམས་ཀྱང་
འཛེག་མི་ཐུབ་པར་གྱུར། ཅི་བྱ་གཏོལ་མེད་ཀྱི་སྐབས་ན་རེ་ཞིག་འཛེག་མཚམས་བཞག་སྟེ་
དབུགས་ངལ་གསོ་རྒྱུར་ཟད་ཅིང་། སྡོམ་ཐག་ལ་འཁྱུད་དེ་བར་སྣང་དུ་དཔྱངས་ནས་མིག་
འོག་ཕྱོགས་སུ་བལྟས།
ད་གིན་ཤི་གསོན་ལ་མ་འཛེམ་པར་ཡར་འཛེགས་པ་ན་གང་ལྟར་ཤེད་ཤུགས་སྟོང་
ཟད་དུ་སོང་མེད་དེ། ཡུད་ཙམ་གྱི་སྔོན་ན་རང་ཉིད་ད་དུང་ཡང་དེའི་ནང་གི་ཁྲག་གི་རྫིང་
བུར་ལྷུང་ཡོད། མུན་ནག་གི་དམྱལ་མཐིལ་དུ་དུས་ནམ་ཞིག་ལྷུང་བ་མི་ཤེས་མོད། གྲང་འོད་
ཆེམ་ཆེམ་དུ་འཕྲོ་ཞིང་མི་རྣམས་སྐྱི་གཡའ་བའི་ཤལ་མ་ལི་ཡི་ནགས་ཚལ་དེ་ཡང་ད་ལྟ་
རང་ཉིད་ཀྱི་རྐང་འོག་ཏུ་ལུས་ཡོད། གལ་ཏེ་འདི་ལྟར་མུ་མཐུད་ནས་ཡར་འཛེག་ན་དམྱལ་
ཁམས་ནས་ཕྱིར་འབྲོ་རྒྱུ་དེ་ཕལ་ཆེར་སྒྲུབ་དཀའ་བ་ཞིག་མིན་སྲིད། ཀན་ཐོ་ཏོས་སྡོམ་ཐག་
ལག་ཟུང་ལ་དཀྲིས་ནས “ད་འགྲིག་སོང་། ང་རང་ཐར་སོང་ངོ” ཞེས་དགའ་སྤྲོའི་ངང་གད་
རྒྱངས་འཐེན། གད་རྒྱངས་དེ་དམྱལ་བར་ལྷུངས་པ་ནས་བཟུང་ལོ་ངོ་མང་པོའི་རིང་ལ་ཐོས་
མྱོང་གཏན་ནས་མེད། ཡིན་ནའང་གློ་བུར་ཡིད་གཟབ་བྱས་ནས་ལྟ་དུས་སྡོམ་ཐག་གི་འོག་
སྣེར་སྡིག་ཅན་བགྲང་ལས་འདས་པ་ངོ་མ་གྲོག་མའི་རུ་སྟར་རིང་པོ་ཞིག་དང་འདྲ་བར་རང་
ཉིད་ཀྱི་རྗེས་སུ་ཟང་ཟིང་ངང་བསྙེགས་ཏེ་བློ་རྩེ་གཅིག་སྒྲིམ་གྱིས་ཡར་འཛེགས་ནས་ཡོང་
གིན་ཡོད། སྣང་ཚུལ་དེ་མཐོང་བ་ན་ཀན་ཐོ་ཏོ་ཧང་སང་ལ་འཇིགས་སྐྲག་ཀྱང་རབ་ཏུ་སྐྱེས་
ཏེ་ཡུན་རིང་ཧོན་ཐོར་ནས་ཁ་གདངས་ཤིང་མིག་ཟུང་ཀྲབ་ཀྲབ་ཏུ་གནས། འདི་ལྟར་ཕྲ་
བའི་སྡོམ་ཐག་རྐང་གཅིག་གིས་རང་ཉིད་མི་གཅིག་ཀྱང་ཐེག་ཤིན་ཏུ་དཀའ་ན་མི་མང་པོ་
འདི་ཙམ་ཇི་ལྟར་ཐེག་ཐུབ་བམ། གལ་ཏེ་དཀྱིལ་ནས་ཆད་ན་དཀའ་སྡུག་ཚད་མེད་མྱངས་
ཏེ་ད་གཟོད་འདི་ཙམ་དུ་འཛེགས་ཐུབ་པའི་བྲེད་པོ་ང་རང་ཡང་མགོ་རྟིང་ལོག་སྟེ་སླར་
ཡང་དམྱལ་བར་ལྷུང་འགྲོ་བ་མིན་ནམ། དེ་ལྟར་དུ་གྱུར་ན་ཆག་སྒོ་བསླངས་པ་རེད་སྙམ།
དུས་ཡུན་དེའི་རིང་ལ་སྡིག་ཅན་ཁྲི་སྟོང་མང་པོས་འཁལ་ལེ་འཁོལ་ལེའི་ངང་མུན་པ་ཆེས་
ནག་པའི་ཁྲག་གི་རྫིང་བུའི་མཐིལ་ནས་རུ་སྟར་རྐྱང་གཅིག་བསྒྲིགས་ཐོག་འོད་ཕྲ་བཀྲ་
བའི་སྡོམ་ཐག་བརྒྱུད་དེ་དལ་ཁོམ་མེད་པར་སྲོག་བསྡོས་ངང་འཛེག་འོང་། སྔ་ཙམ་ནས་
ཐབས་ཤིག་མ་བཙལ་ན་སྡོམ་ཐག་ཆད་སྲིད་པས་རང་ཉིད་སླར་ཡང་དམྱལ་བར་ལྷུང་རྒྱུ་
ལྡོག་ཏུ་མེད།
དེས་ན་ཀན་ཐོ་ཏོས་ངར་སྐད་ཀྱིས “ཝ་ཡེ། སྡིག་ཅན་ཁྱོད་ཚོ། སྡོམ་ཐག་འདི་ང
རང་གི་ཡིན། སུ་ཞིག་གིས་ཁྱོད་ཚོར་འཛེགས་ཤོག་ཟེར་གྱི་འདུག་གམ། མར་རྒྱུགས་ཤིག
མགྱོགས་པོ་མར་རྒྱུགས་ཤིག” ཅེས་སྨྲས།
ཏག་ཏག་སྐབས་དེར་ད་གིན་སྐྱོན་ཅི་ཡང་མེད་པའི་སྡོམ་ཐག་དེ་ཐག་སྒྲ་དང་བཅས་
ཀན་ཐོ་ཏོ་དཔྱངས་ས་ནས་གློ་བུར་དུ་ཆད། ད་ཐེངས་ཁོ་པར་བཟོད་རྒྱུ་ཞིག་ཡོད། སྐད་ཅིག་
མ་དེར་ཀན་ཐོ་ཏོ་འཕང་ལོ་ལྟར་སྐོར་བ་འཁྱིར་འཁྱིར་དུ་འགྲིལ་བཞིན་དེ་མུར་སླར་མུན་
ནག་གི་གཡང་རོང་དུ་ལྷུངས།
སྐབས་དེར་བདེ་ཅན་ཞིང་གི་སྡོམ་ཐག་དེ་ཁོ་ན་སྔར་ལྟར་ཆེས་ཕྲ་ཞིང་། རིང་མིན་
ཐུང་མིན་དང་དངུལ་འོད་འཚེར་འཚེར་དུ་སྐར་མ་མེད་ལ་ཟླ་བ་ཡང་མེད་པའི་བར་སྣང་
ན་ལིང་ལིང་དུ་གནས།
གསུམ།
སངས་རྒྱས་བཅོམ་ལྡན་འདས་ཀྱིས་རིན་ཆེན་པད་རྫིང་འགྲམ་དུ་བཞེངས་ཏེ་འགོ་
ནས་མཇུག་བར་གང་དེའི་བརྒྱུད་རིམ་ལ་གཟིགས་ནས་བཞུགས། ཀན་ཐོ་ཏོ་གློ་བུར་དུ་རྡོ་
བ་ལྟར་ཁྲག་གི་རྫིང་བུའི་མཐིལ་དུ་དིམ་སྐབས་སངས་རྒྱས་བཅོམ་ལྡན་འདས་ཀྱི་ཞལ་རས་
ནས་སྐྱོ་མདངས་ཤིག་མངོན་ཞིང་། སླར་ཕར་འཆམ་ཚུར་འཆམ་མཛད། ཀན་ཐོ་ཏོས་རང་
ཉིད་ཁོ་ན་སྡུག་བསྔལ་གྱི་རྒྱ་མཚོ་ལས་ཐར་རྒྱུར་བསམས་པ་ལས་བྱམས་སྙིང་རྗེ་སྤུ་ཙམ་
ཡང་བསྒོམས་མེད་པས་རྒྱུ་འབྲས་རྣམ་པར་སྨིན་ཏེ་སླར་དེ་སྔའི་དམྱལ་བར་ལྷུངས། སངས་
རྒྱས་བཅོམ་ལྡན་འདས་ཀྱི་སྤྱན་ལམ་དུ་བྱ་སྤྱོད་དེ་མ་རབས་ཐལ་དྲགས་པ་ཡིན་ཤས་ཆེ།
ཡིན་ནའང་བདེ་ཅན་ཞིང་གི་པདྨའི་རྫིང་བུའི་ནང་གི་ཆུ་སྐྱེས་པདྨས་དོན་དེ་འདྲར་
སྣང་འཇོག་གཏན་ནས་མི་བྱེད། དཀར་གཙང་གཡང་ཊི་དང་འདྲ་བའི་མེ་ཏོག་དེ་ཚོས་
འདབ་མ་རྐྱོང་བཞིན་བཅོམ་ལྡན་འདས་ཀྱི་ཞབས་འགྲམ་དུ་ཆེ་ངོམ་བྱེད། མེ་ཏོག་གི་ཟེའུ་
འབྲུ་སེར་པོས་འཐུལ་བའི་དྲི་ཞིམ་ནི་ལྷ་མོ་དབྱངས་ཅན་མའི་དྲི་བསུང་ལས་འདས་ཤིང་
ཕྱོགས་བཅུར་ཁྱབ་འགྲོ།དེ་དུས་བདེ་ཅན་ཞིང་དུ་ཕལ་ཆེར་ཉིན་གུང་རེད།
1918ལོའི་ཟླ4པར།
།
ཡེ་ཤུའི་ཆོས་པ་ཚེ་ལས་འདས་པ།

གལ་ཏེ་ཚེ་ལོ་སུམ་བརྒྱ་ཐུབ་སྟེ་བདེ་བ་རྩེར་སོན་པའི་དབང་དུ་བཏང་ནའང་ཇི་སྲིད་
རྫོགས་མཐའ་མེད་པའི་བདེ་བ་དང་བསྡུར་ན་དེ་ཡང་རྨི་ལམ་རྨིས་པ་དང་འདྲ།
ཆིང་ཁྲང་གིས་བསྒྱུར་བའི《དགེ་སྦྱོར་ལ་ཕྱོགས་པའི་དཔེ་ཆ》(Guia do Pecador)
གནས་ལུགས་བཙལ་ཏེ་དགེ་བ་སྒྲུབ་མཁན་ཁོ་ནས་ད་གཟོད་འཕགས་ཆོས་ཀྱི་ངོ་
མཚར་བློ་ཡུལ་ལས་འགོངས་པ་རྟོགས་ཐུབ།
ཆིང་ཁྲང་གིས་བསྒྱུར་བའི《ཆོས་པའི་མཆོག་གྱུར་སྤྱོད་ལམ་གྱི་ཟིན་བྲིས》 (Imi--
tatione Christi)
གཅིག
གནའ་སྔ་མོར་འཇར་པན་གྱི་ཁྲང་ཆི་རུ་ཆོས་ཁང་ཞིག་ཡོད་པ་དེའི་མིང་ལ་ཧྲེང་ལུའུ་
ཆི་ཡཱ་ཟེར་བ་དང་། ཆོས་ཁང་ནང་དུ་རང་ཡུལ་གྱི་ན་ཆུང་ཞིག་ཡོད་པ་དེའི་མིང་ལ་ལོའུ་
ལན་གྲུའོ་ཟེར། ལོའུ་ལན་གྲུའོ་ཟེར་བ་དེའི་འབྱུང་རྩ་ནི་ལོ་ག་གེ་མོའི་ཡེ་ཤུའི་འཁྲུངས་
སྐར་གྱི་མཚན་མོར་ཁོ་འཁྱགས་ལྟོགས་ཀྱིས་མནར་ཏེ་ཆོས་ཁང་གི་སྒོ་འགྲམ་དུ་འགྱེལ་
ཡོད་ཅིང་། ཕྱག་འཚལ་བར་ཡོང་བའི་ཚོགས་མིས་སྐྱོབ་རོགས་བྱས་པ་བརྒྱུད་སློབ་དཔོན་
གྱིས་བརྩེ་སེམས་ཁོག་ཏུ་བཅངས་ནས་ཁོ་པ་ཆོས་ཁང་ནང་དུ་ཉར། རྒྱུ་མཚན་ཅི་སྟེ། ཁོ་
པར་བྱུང་རབས་སྐད་ཆ་འདྲི་སྐབས་ལན་དུ་ཁྱིམ་ཚང་ལྷ་ཡུལ་དུ་ཡོད་ཚུལ་དང་། ཡབ་ཀྱི་
མཚན་ལ་གནམ་བདག་ཟེར་གྱི་ཡོད་ཚུལ་སོགས་ལས་གཞན་ནམ་ཡང་སྣང་མེད་དུ་བཏང་
སྟེ་གད་མོས་སྐད་ཆ་མཇུག་རྫོགས་པར་བྱེད་པས་ཚང་མས་ཞིབ་ཕྲ་གཏན་ནས་མི་ཤེས།
དེའི་མཁྲིག་མའི་སྟེང་དུ་གཡང་ཊི་སྔོན་མོའི་ཕྲེང་བ་ཞིག་བཏགས་ཡོད་པས་ཕལ་ཆེར་
ཁོའི་ཕ་རབས་ནི་ཆོས་ཕྱི་པ་མིན་པར་ངེས། དེས་ན་སློབ་དཔོན་དང་ཆོས་ཁང་ནང་གི་དད་
ལྡན་པ་ཡོངས་ཀྱིས་མི་ངན་ལ་མ་བརྩིས་པར་ནུས་ཤུགས་ཡོད་རྒུས་ལྟ་སྐྱོང་བྱས། ལོ་ཆུང་
དེའི་ཆོས་སེམས་བརྟན་པའི་སྐོར་གླེང་ན་ལོ་ཆུང་ཞིག་མིན་པ་དང་འདྲ་བས་མཁན་པོ་
རྣམས་ཧ་ལས་པར་གྱུར། དེ་ཕྱིར་མི་ཚང་མས་བྱིས་པ་རིག་རྒོད་ཀྱི་ཡང་སྲིད་དུ་འབོད།
དེ་ཡང་ལོའུ་ལན་གྲུའོ་བྱད་བཞིན་མཛེས་ལ་སྐད་ཕྲ་བ་ནི་གཞོན་ནུ་མ་དང་འདྲ་བས་
ཀུན་གྱིས་གཅེས་པར་བྱེད། དེའི་ནང་ན་ཞི་མའེ་ཨཱང་ཟེར་བའི་དགེ་སྒྲུབ་པ་ཞིག་ཡོད་པ་
དེས་ལོའུ་ལན་གྲུའོ་ལ་ཕ་མ་གཅིག་གི་བུ་རྒྱུད་ལྟར་བརྩེ་བར་བྱེད་ཅིང་། ཆོས་ཁང་དུ་ཡར་
འཛུལ་མར་ཐོན་བྱེད་སྐབས་ཁོ་གཉིས་ཀྱིས་ངེས་པར་དུ་ལག་གདང་སྦྲེལ་ནས་འགྲོ། ཞི་
མའེ་ཨཱང་ཟེར་བ་དེ་དཔའ་རྟུལ་གྱི་ཁྱིམ་དུ་སྐྱེས་པ་དང་། མི་རབས་རིམ་བརྒྱུད་ཀྱིས་རྒྱལ་
ཕྲན་རྒྱལ་པོར་ཞབས་ཏོག་སྒྲུབ་ཀྱིན་ཡོད། ཁོ་ལུས་སྟོབས་གཞན་ལས་ཆེ་བ་དང་། གཤིས་
རྒྱུད་རྩུབ་ཅིང་། ཆོས་ཁང་ལ་ཆོས་ཕྱི་པས་རྡོ་འཕེན་ཟིང་ཆ་སློང་སྐབས་སློབ་དཔོན་གྱིས་
ཁོ་པ་ཐོན་ནས་བཀག་འགོག་བྱ་དགོས་པའི་བཀའ་བཏང་བ་ཡང་ལན་རེ་གཉིས་མིན། ཞི་
མའེ་ཨཱང་མི་དེ་ལྟ་བུ་ཞིག་ལོའུ་ལན་གྲུའོ་དང་འགྲོགས་པ་ནི་ངོ་མ་བྱ་རྒོད་ཀྱིས་ཕུག་རོན་
ཆུང་ཆུང་དང་བསྡོངས་པ་ཟེར་ཆོག་ལ། ལེ་པ་ནོན་རི་སྟེང་གི་འཁྲིལ་རྩྭ་ཤུག་སྡོང་ཆེན་པོར་
འཁྲིལ་ནས་དམར་མདངས་བཀྲ་བའི་མེ་ཏོག་རབ་ཏུ་བཞད་པ་ཟེར་ཡང་ཆོག
ལོ་ཟླ་ཆུ་ཀླུང་དང་འདྲ། སྣང་མེད་དུ་མི་ལོ་གསུམ་ལྷག་ཙམ་འདས་ཤིང་ལོའུ་ལན་
གྲུའོ་ཡང་ལོ་ན་ཉི་ཤུ་ཡས་མས་ཀྱི་གཞོན་ནུ་ཞིག་ཏུ་གྱུར། སྐབས་དེར་གཏམ་འཆལ་ཞིག་
གློ་བུར་དུ་ཁྱབ་བྱུང་། བཤད་ཚུལ་ལ་ཧྲེང་ལུའུ་ཆི་ཡཱ་ཆོས་ཁང་དང་བར་ཐག་མི་རིང་བའི་
གྲོང་ཁྱེར་ནང་དུ་ཉི་གདུགས་ཚོང་ཁང་ཞིག་ཡོད་པ་དང་། ཚོང་ཁང་དེའི་བུ་མོ་དང་ལོའུ་
ལན་གྲུའོ་དགའ་རོགས་སྒྲིག་གིན་ཡོད་པར་གྲགས། ཉི་གདུགས་ཚོང་ཁང་གི་ཕ་རྒན་
གནམ་བདག་ལ་དད་པ་ཆེ་བས་རྒྱུན་དུ་བུ་མོ་ཁྲིད་ནས་ཆོས་ཁང་དུ་ཕྱག་འཚལ་བར་ཡོང་
གིན་ཡོད། སྨོན་ལམ་འདེབས་སྐབས་བུ་མོ་དེས་བློ་རྩེ་གཅིག་གིས་མིག་ཟུང་སྤོས་ཕོར་ལག་
ཏུ་ཐོགས་པའི་ལོའུ་ལན་གྲུའོ་ལ་ཅེར་ཞིང་། ཆོས་ཁང་ལ་ཡོང་ཐེངས་རེར་གཟབ་མཆོར་
མཛེས་པར་སྤྲས་ཏེ་ལོའུ་ལན་གྲུའོ་ལ་འཕྲུལ་མིག་ཡང་ཡང་ལྟ། དེ་དག་ཚང་མ་ཆོས་པ་
དམངས་ཀྱི་མིག་ལམ་དུ་ལྷུངས། མི་ལ་ལས་བཤད་རྒྱུར། བུ་མོ་དེས་ཉེ་འགྲམ་ནས་སྐྱོད་
སྐབས་ཆེད་དུ་ལོའུ་ལན་གྲུའོ་ཡི་རྐང་པར་རྡོག་རྫིས་རྒྱག་པ་མཐོང་བྱུང་ཟེར། མི་ལ་ལས་དེ་
བས་འུད་ཤོབ་བཤད་རྒྱུར། དེ་སྔ་ཁོ་གཉིས་ལྐོག་མིག་འཕེན་རེས་བྱེད་པ་མཐོང་མྱོང་ཟེར།
སློབ་དཔོན་གྱི་སེམས་ལ་དོན་དེ་སྣང་མེད་དུ་སྐྱུར་ན་མི་འོས་སྙམ་སྟེ་ཉིན་ཞིག་ལོའུ་
ལན་གྲུའོ་བོས་ནས་སྨ་ར་དཀར་པོ་དེ་ལག་པས་བྱིལ་བཞིན་ངག་འཇམ་པོས “ཉེ་དུས་
ཁུངས་མེད་ཀྱི་གཏམ་ཞིག་ཐོས་བྱུང་། ཁྱེད་རང་དང་ཉི་གདུགས་ཚོང་ཁང་གི་བུ་མོ་འབྲེལ་
ཡོད་སྐད་འདུག སྔོན་དཔག་བྱས་ན་དངོས་གནས་ཨེ་ཡིན” ཞེས་དྲིས། ལོའུ་ལན་གྲུའོ་
ཡིས་ངོ་གདོང་སྐྱོ་པོ་ཞིག་བསྟན་ནས་མགོ་བོ་ཡང་ཡང་གཡུགས་པ་དང་། མིག་ཟུང་མཆི་
མས་ཁེངས་བཞིན “གནས་ཚུལ་དེ་འདྲ་རྩ་བ་ནས་མེད” ཅེས་ཁས་ལེན་མ་བྱས། སློབ་
དཔོན་ཡང་རང་ཤུགས་སུ་སེམས་ཀྱིས་མ་བཟོད་པ་སྟེ། ཁོ་པ་ལོ་ན་ཆུང་བ་དང་། རྣམ་ཀུན་
ཆོས་སེམས་བརྟན་ལ་གཞུང་དྲང་ཞིང་། ལན་དེ་ལྟར་བཏབ་པ་ཐོས་དུས་རྫུན་གཏམ་མིན་
པར་སེམས་ཏེ་སླར་རྩད་གཅོད་ཞིབ་ཕྲ་མ་བྱས།
མ་གཞི་སློབ་དཔོན་གྱི་དོགས་པའི་སྨུག་སྤྲིན་སངས་མོད། ཧྲེང་ལུའུ་ཆི་ཡཱར་ཕྱག་
འཚལ་བར་ཡོང་མཁན་དད་ལྡན་མང་ཚོགས་ཀྱི་ནང་དུ་ཁྱབ་པའི་ལབ་གླེང་ལྷིང་འཇགས་
སུ་གཏོང་དཀའ་བར་གྱུར། གཅེན་པོ་དང་འདྲ་བའི་ཞི་མའེ་ཨཱང་གིས་དེ་བས་ཀྱང་སེམས་
ཁྲལ་བྱེད། ཐོག་མར་དོན་དེར་འདྲི་རྩད་ནན་པོ་བྱས། འོན་ཏེ་རང་ཉིད་ཀྱང་ངོ་ཤིན་ཏུ་ཚ་
བས་ཁ་གསངས་ནས་འདྲི་མི་ཐུབ་པ་སྨྲ་མི་དགོས། ཐ་ན་ཁོ་ལ་ཐུག་པར་འགྲོ་དུས་ཀྱང་
བྱེད་གཏད་དཀའ་བར་གྱུར། ཉིན་ཞིག་ཆོས་ཁང་རྒྱབ་ངོས་ཀྱི་སྒོ་རའི་ནང་ནས་བུ་མོ་དེས་
ལོའུ་ལན་གྲུའོ་ལ་བྲིས་པའི་བརྩེ་ཡིག་ཅིག་རྙེད་ཅིང་། ཁང་པའི་ནང་མི་མེད་པའི་སྐབས་
དང་བསྟུན་ཏེ་ལོའུ་ལན་གྲུའོ་ལ་སྤྲད་རྗེས་འཇིགས་སྐུལ་དང་མགོ་གཡོགས་ཅིག་ཅར་གྱིས་
ཐབས་ཤེས་ཡོད་རྒུས་བསྐོར་ནས་དྲིས། དེ་ཡང་ལོའུ་ལན་གྲུའོ་ངོ་ཚ་སྟེ་ངོ་གདོང་མཛེས་པོ་
དེ་དམར་པོར་འགྱུར་བའི་སྒོ་ནས “སྲས་མོ་དེ་མོ་རང་འཐད་པ་རེད། འཕྲིན་ཡིག་འབྱོར་
བ་ནི་ངོ་མ་ཡིན། ཡིན་ནའང་མོ་དང་གཏམ་གླེང་ཡེ་ནས་བྱེད་མ་མྱོང” ཁོ་ན་ཟེར། འཇིག་
རྟེན་ཁམས་ཀྱི་གཏམ་འཆལ་དག་གཟུགས་མེད་ན་གྲིབ་སོ་ག་ནས་ཡོང་སྙམ་སྟེ་ཞི་མའེ་
ཨཱང་གིས་ཨུ་ཚུགས་ངང་རྒྱུ་མ་ཕུ་འདེད་བྱས་པས་ལོའུ་ལན་གྲུའོ་ཡིས་མིག་ནང་དུ་སེམས་
གཏིང་གི་འཁང་ར་ཡོངས་མངོན་བཞིན་ཞི་མའེ་ཨཱང་ལ་ཧུར་རེར་བལྟས་ཏེ་དབང་མེད་
དུ “འོ་ན་ངས་ཁྱེད་རང་ལ་མགོ་སྐོར་མ་བཏང་ན་མི་འགྲིག་པ་ཨེ་རེད། ང་མི་གང་ཞིག་
ལ་བརྩི་གི་ཡོད” ཅེས་འདྲི་རྩད་བྱས། དེ་ལྟར་བཤད་ཟིན་རྗེས་བྱ་འཕུར་བ་ལྟར་ཁང་པའི་
ཕྱི་ལ་ཤུར་རེར་ཐོན། ཁོས་དེ་ལྟར་བཤད་པ་ཐོས་དུས་ཞི་མའེ་ཨཱང་གིས་རང་ཉིད་དོགས་
པ་ཆེ་བར་རྟོགས་ཏེ་གནོང་འགྱོད་རང་བཞིན་དུ་སྐྱེས་ཤིང་། མི་འདོད་པའི་ངང་དེ་ནས་
བྲལ་རྩིས་བྱེད་དུས་ལོའུ་ལན་གྲུའོ་ཡིས་གློ་བུར་དུ་བརྒྱུགས་ཡོང་སྟེ་ཞི་མའེ་ཨཱང་གི་ཕྱོགས་
སུ་མཆོངས་ནས་ཁོ་པའི་སྐེ་ལ་འཐམས་ཐོག་བརྗོད་ཕོད་ལ་མ་ཕོད་པའི་ངང “ང་ཡག་པོ་
མེད། ང་ལ་གུ་ཡངས་གནང་རོགས” ཟེར། ཞི་མའེ་ཨཱང་ཁ་གྲག་ཁོམ་མ་བྱུང་བའི་གོང་དུ་
ལོའུ་ལན་གྲུའོ་ཡིས་ཞི་མའེ་ཨཱང་ཤུགས་ཀྱིས་ཕར་ཕུད་ཅིང་། ངུས་ཤུལ་འགེབས་པ་འདྲ་སྟེ།
སླར་ཁ་བསྐོར་ནས་ཕྱིར་བརྒྱུགས་སོང་། ལོའུ་ལན་གྲུའོ་ཡིས “ང་མི་ཡག་པོ་མེད” ཟེར་བ་
དེ་ཁོས་བུ་མོ་དེ་དང་འགབ་མཐུན་བྱས་པའི་དོན་དེར་ཟེར་བ་མིན་ནམ། ཡང་ན་ཞི་མའེ་
ཨཱང་ལ་བསྟན་པའི་རྣམ་འགྱུར་ངན་དྲགས་པ་ཚོར་ཏེ་འགྱོད་སེམས་སྐྱེས་པ་ནི་ཨེ་ཡིན། ངོ་
མ་དཔོག་མི་ཐུབ།
དེ་རྗེས་མི་རིང་བར་སླར་ཟིང་ཆ་ཞིག་ལངས་བྱུང་། བཤད་སྲོལ་ལ་ཉི་གདུགས་ཚོང་
ཁང་གི་བུ་མོར་མངལ་སྦྲུམ་འདུག་ཟེར། བུ་མོ་དེས་ཕ་རྒན་ལ་ཁོག་ནང་གི་བྱིས་པ་དེའི་
ཨ་ཕ་ཧྲེང་ལུའུ་ཆི་ཡཱ་ཆོས་ཁང་གི་ལོའུ་ལན་གྲུའོ་ཡིན་ཞེས་མཐའ་གཅིག་ཏུ་བཤད་པས་
ཉི་གདུགས་ཚོང་ཁང་གི་ཕ་རྒན་རབ་ཏུ་ཁྲོས་ཏེ་དེ་མ་ཉིད་དུ་སློབ་དཔོན་གྱི་མདུན་ན་ཇི་
མ་ཇི་བཞིན་བཤད། གནད་དོན་འདི་ལྟར་དུ་ཐུག་པ་ན་ལོའུ་ལན་གྲུའོ་ལ་ཁ་བརྒྱ་ཡོད་
ཀྱང་བརྗོད་མི་ཐུབ་པར་གྱུར། ཉིན་དེ་རང་དུ་སློབ་དཔོན་གྱིས་ཆོས་ཁང་གི་དགེ་སྦྱོར་བ་
དམངས་དང་ལྷན་དུ་ཁོ་ཆོས་ཁོངས་ནས་ཕྱིར་འབུད་བྱ་རྒྱུའི་ཁྲུན་ཐག་བཅད། གལ་ཏེ་ཆོས་
ཁང་ནས་ཕྱིར་འབུད་བྱས་ཏེ་སློབ་དཔོན་དང་བྲལ་ཚེ་དེ་མུར་འཚོ་ཐབས་མེད་པར་འགྱུར་
འགྲོ། འོན་ཀྱང་གལ་ཏེ་ནག་ཅན་དེ་ཆོས་ཁང་ནང་དུ་བཞག་ན་སྐྱབས་མགོན་གྱི་གཟི་
བརྗིད་དང་འབྲེལ་བ་ཡོད་པས་དེས་ན་ཉིན་མཚན་ཀུན་ཏུ་ཁོ་དང་ཉེ་བར་འགྲོགས་པའི་
སྤུན་ཟླ་རྣམས་ཀྱིས་མིག་ཆུ་འཁོར་བཞིན་ཕྱིར་འབུད་མི་བྱེད་ཀ་མེད་བྱུང་།
དེ་དག་གི་ནང་ནས་སེམས་སྡུག་ཆེ་ཤོས་བྱེད་མཁན་ནི་སྤུན་ཟླ་ལྟར་བརྩེ་བའི་ཞི་མའེ་
ཨཱང་ཡིན། ལོའུ་ལན་གྲུའོ་ཆོས་ཁང་ནས་ཕྱིར་འབུད་བྱས་པར་སེམས་ཕམ་པ་སྨོས་ཅི། དེ་
བས་གཡོ་འོག་ཏུ་ཚུད་པར་ཁོ་པ་ཁོང་ཁྲོ་རབ་ཏུ་ཟོས། དེ་ལྟར་མི་རྣམས་ཀྱིས་ཤ་ཚ་བྱེད་
པའི་ན་ཆུང་ཞིག་གྲང་རླུང་གི་ཁྲོད་ནས་སྐྱོ་ཉམས་ངང་གཞུང་སྒོའི་མདུན་དུ་འོང་ཞིང་།
སྐབས་དེར་ཞི་མའེ་ཨཱང་གིས་ལོགས་ཤིག་ནས་བརྒྱུགས་ཡོང་སྟེ་ཁུ་ཚུར་བསྒྲེངས་ནས་
མཛེས་ཉམས་དོད་པའི་ངོ་གདོང་དེའི་སྟེང་དུ་ཤུགས་ཀྱིས་རྡེག ལོའུ་ལན་གྲུའོ་རྡེག་རྡུང་
མ་བཟོད་པར་དེ་མ་ཐག་ས་སྟེང་དུ་འགྱེལ་ཏེ་ཡུན་རིང་སོང་རྗེས་གཞི་ནས་ཡར་ལངས་པ་
དང་། མཆི་མས་ཁེངས་པའི་མིག་ཟུང་མཁའ་དབྱིངས་སུ་གཏད་དེ་སྐད་སྒྲ་འདར་སིག་སིག་
ངང “སྐྱབས་མགོན་གྱིས་མཁྱེན་ནོ། །གུ་ཡངས་གནང་རོགས། ཞི་མའེ་ཨཱང་གིས་དེའི་ནང་
གི་གསང་དོན་གཏན་ནས་མི་ཤེས” ཞེས་སྨོན་ལམ་བཏབ། ཞི་མའེ་ཨཱང་གིས་སྣང་ཚུལ་
དེ་མཐོང་བས་རང་ཉིད་ཀྱང་ཡི་མུག་སྟེ་སྒོ་འགྲམ་དུ་ལངས་ནས་ཁུ་ཚུར་ནམ་མཁར་རྡེག
དགེ་སྒྲུབ་བྱིངས་ཀྱིས་སེམས་གསོ་ཡང་ཡང་བྱས་པས་ཞི་མའེ་ཨཱང་གིས་སྐབས་བསྟུན་རྡེག་
མཚམས་བཞག་ཅིང་། ངོ་གདོང་སྔོ་ནག་ཏུ་གྱུར་པ་དེ་ནི་དྲག་ཆར་འབབ་པར་ཉེ་བའི་
གནམ་ངོ་ལྟར་མདོག་ཤིན་ཏུ་ངན། ལོའུ་ལན་གྲུའོ་ཡིས་ཁུ་སིམ་སིམ་དུ་ཆོས་ཁང་གི་གཞུང་
སྒོ་ནས་ཐོན་པ་དང་། ཞི་མའེ་ཨཱང་གིས་ཞེན་ཆགས་ཆེན་པོའི་ངང་ཁོའི་རྒྱབ་གཟུགས་ལ་
ལྟ་གིན་བསྡད། དེ་དུས་དེ་གར་ཡོད་པའི་ཆོས་པ་བྱིངས་ཀྱིས་བཤད་རྒྱུར། གྲང་རླུང་གི་
དཀྱིལ་ན་ལོའུ་ལན་གྲུའོ་མགོ་བོ་དུད་ནས་ཕྱིན་སོང་། མདུན་ངོས་ཀྱི་བཞུད་ཁའི་ཉི་མ་
འདར་སིག་སིག་ངང་ཁྲང་ཆི་ནུབ་ངོས་ཀྱི་གནམ་མཐར་བཞུད་ཀྱིན་འདུག ན་ཆུང་དེའི་
ཞི་དུལ་གྱི་གྲིབ་གཟུགས་ནི་ནམ་མཁའ་ཡོངས་བསྒྲིབས་པའི་མེ་འོད་ཀྱི་དཀྱིལ་དུ་གནས་
པ་ལྟར་ཤིན་ཏུ་གསལ་བར་མཐོང་བྱུང་ཟེར།
དེ་ནས་བཟུང་ལོའུ་ལན་གྲུའོ་ཡིས་གྲོང་ཁྱེར་ཕྱི་རོལ་གྱི་སྤྲང་པོ་བསྡུ་ཉར་ཁང་དུ་
གནས་བཅས་ཏེ་འཇིག་རྟེན་འདིའི་སྟེང་གི་ཡ་ང་བའི་སྤྲང་ཕྲུག་ཅིག་ཏུ་གྱུར་ཅིང་། དེ་
སྔའི་ཧྲེང་ལུའུ་ཆི་ཡཱ་ཆོས་ཁང་ནང་གི་ཕེབས་བཞུ་འདེགས་མཁན་གྱི་བྱིས་པ་དེ་གཏན་
ནས་མིན། དེ་བས་ཀྱང་ཡེ་ཤུའི་ཆོས་པ་ཞིག་གི་ངོས་ནས་བཤད་ན་མ་གཞི་ནས་ཕྱི་རོལ་
པའི་ཕྲག་དོག་ཕོག་སྟེ་ཁོ་པ་བཤན་པ་ལྟར་ཐ་ཤལ་དུ་བརྩི་བར་སྨོས་ཅི་དགོས། ད་ལྟ་ཁྲོམ་
གཞུང་དུ་སྐྱོད་དུས་བྱིས་པ་བསམ་མེད་ཀྱི་བརྙས་བཅོས་མྱོང་དགོས་པར་མ་ཟད། གྲི་དང་
དབྱུག་པ། རྡོ་དང་སོ་ཕག་གི་གདུང་བ་ཡང་ལན་མང་མྱོང་དགོས། ད་དུང་དེས་ག་ལ་ཚད།
སྐབས་ཤིག་ལོའུ་ལན་གྲུའོ་ལ་ཚ་ནད་ཕོག་སྟེ་ཉིན་ཞག་བདུན་རིང་ཁྲང་ཆི་ཡི་ཁྲོམ་གཞུང་
དུ་འགྱེལ་ནས་སྡུག་བསྔལ་མ་བཟོད་པར་འཁུན་སྒྲ་བར་མེད་འཆོར། སྟབས་ལེགས་པ་
ཞིག་ལ་འཇིག་རྟེན་མགོན་པོས་སྙིང་རྗེ་བསྒོམས་ཏེ་གང་དེའི་དཔག་ཏུ་མེད་པའི་བྱམས་
སེམས་ཀྱིས་ཁོ་པའི་སྲོག་བསྐྱབས་བྱུང་། མ་གཞི་དངུལ་དང་ཟས་ཀྱི་སྦྱིན་པ་མི་ཐོབ་ཀྱང་
རི་ལྡེབས་ཀྱི་ཤིང་འབྲས་དང་རྒྱ་མཚོའི་ནང་གི་ཉ་དང་རུས་ཅན་སྲོག་ཆགས་ཀྱིས་རྒྱུན་དུ་
ཁོ་པའི་གྲོད་པ་རྒྱགས་པར་བྱེད། དེ་ལྟ་ནའང་ལོའུ་ལན་གྲུའོ་ཡིས་སྔ་དགོང་དུ་སྔར་བཞིན་
གསོལ་བ་སྨོན་ལམ་བཏབ་སྟེ་སྔོན་ཆད་ཧྲེང་ལུའུ་ཆི་ཡཱ་ཆོས་ཁང་ནང་དུ་སྡོད་སྐབས་ཀྱི་
ཉིན་མོའི་སློབ་ཚན་བརྗེད་ངད་དུ་མ་བཏང་ལ། མཁྲིག་མའི་སྟེང་གི་ཕྲེང་བ་ཡང་གཡང་ཊི་
སྔོན་མོའི་རང་མདོག་བསྒྱུར་མེད། དེ་བས་ནམ་ཕྱེད་སྒྲ་མེད་ཀྱི་དུས་སུ་ན་ཆུང་དེས་ཁུ་སིམ་
པོའི་ངང་སྤྲང་པོ་བསྡུ་ཉར་ཁང་ནས་བྲལ་ཏེ་ཟླ་འོད་ལ་བརྟེན་ནས་རྒྱུས་མངའ་ཆེ་བའི་
ཧྲེང་ལུའུ་ཆི་ཡཱ་ཆོས་ཁང་དུ་ཕྱག་འཚལ་བ་དང་། འཇིག་རྟེན་མགོན་པོ་ཡེ་ཤུ་ཅི་ཏུའུ་ཡིས་
སྐྱབས་སུ་མཆི་བའི་གསོལ་བ་འདེབས་པར་འགྲོ།
ཆོས་ལུགས་གཅིག་མཚུངས་ཀྱི་ཆོས་པའི་ངོས་ནས་བཤད་ན་ཚང་མས་ཁོ་དང་
འབྲེལ་ཐག་རིང་དུ་བཅད་ཅིང་། ཐ་ན་སློབ་དཔོན་གྱིས་ཀྱང་སྙིང་རྗེ་མི་བྱེད་པས་མི་གཞན
གྱིས་དེ་བས་ལྟ་ཅི་སྨོས། དེ་ཡང་ཁག་མེད་དེ། ཆོས་སྒོ་ནས་ཕྱིར་འབུད་བྱས་པའི་ཉིན་དེར་
ངོ་ཚ་མེད་པའི་ན་ཆུང་ཞིག་རེད་སྙམ་པ་ལས་མཚན་མོ་རྟག་ཏུ་ཆོས་ཁང་དུ་སྨོན་ལམ་
འདེབས་པར་ཡོང་ཞིང་། ཆོས་སེམས་བརྟན་པའི་མི་ཞིག་ཡིན་པ་སུ་ཡིས་ཤེས། འདི་ཡང་
འཇིག་རྟེན་མགོན་པོའི་དཔག་ཏུ་མེད་པའི་མཁྱེན་རབ་ལས་བྱུང་། མ་གཞི་ལོའུ་ལན་གྲུའོ་
ལ་མ་ཉེས་ཁ་གཡོགས་ཕོག་མོད། དེ་ཡང་བསྟོད་འོས་པ་ཞིག་ཡིན།
གཏམ་ཕྱོགས་གཉིས་ནས་གླེང་ན། འདི་ཕྱོགས་ནས་ལོའུ་ལན་གྲུའོ་ཆོས་ཁང་ནས་
ཕྱིར་འབུད་བྱས་ཏེ་དུས་ཡུན་ཟླ་གཅིག་མ་འདས་གོང་དུ་ཉི་གདུགས་ཚོང་ཁང་གི་བུ་མོར་
བུ་མོ་དམར་འབྱར་ཞིག་བཙས། ཉི་གདུགས་ཚོང་ཁང་གི་ཕ་རྒན་གཉའ་རེངས་དེར་ཚ་མོ་
ཐོག་མར་བྱུང་བས་ཡིན་པ་འདྲ་སྟེ། ཁོང་ཁྲོ་སྔ་ས་ནས་གཞོགས་གཅིག་ཏུ་དོར་ཏེ་བུ་མོ་དང་
ལྷན་དུ་བློ་རྩེ་གཅིག་སྒྲིམ་ངང་ཚ་མོ་སྙོར་སྐྱོང་བྱེད་ཅིང་། པང་དུ་ལེན་པའམ་མགོ་བསྐོར་
ཏེ་རྩེད་ཆས་སུ་འཛིན་པ་སྐྱིད་སྣང་དུ་བརྩི། ཕ་རྒན་གྱིས་དེ་ལྟར་བྱེད་པར་ཡ་མཚན་རྒྱུ་
མེད། ཡ་མཚན་དགོས་པ་ནི་དགེ་སྒྲུབ་པ་ཞི་མའེ་ཨཱང་ཟེར་བ་དེ་རེད། ཐ་ན་བདུད་རྒྱལ་
ཡང་ཕྱིར་ཟློག་ཐུབ་པའི་གྱད་མི་དེས་བུ་མོ་དམར་འབྱར་དེ་བཙས་པ་ནས་བཟུང་དུས་ཁོམ་
གང་ཡོད་དུ་ཕ་རྒན་ལ་འཚམས་འདྲི་ཞུ་བར་ཡོང་ཞིང་། རྐང་ཁོབ་ལག་ཁོབ་ངང་བྱིས་པ་
པང་དུ་བླངས་ཏེ་ངུ་སྐད་འདོན་པ་དང་། མིག་ཟུང་མཆི་མས་གང་བ་ནི་སེམས་ལ་ལོའུ་ལན་
གྲུའོ་དྲན་པ་དང་། ལུས་སྟོབས་ཞན་པའི་གཅུང་པོའི་ཡིད་འོང་ཞི་དུལ་གྱི་ངོ་གདོང་དེ་དྲན་
པ་གོར་མ་ཆག ལོའུ་ལན་གྲུའོ་ཧྲེང་ལུའུ་ཆི་ཡཱ་ཆོས་ཁང་ནས་བྲལ་རྗེས་བུ་མོ་དེས་ཁོའི་
གྲིབ་མ་ཡང་མཐོང་མེད་པས་དེས་ན་འཁོན་སེམས་བཅངས་ཏེ་ཐ་ན་ཞི་མའེ་ཨཱང་སྒོ་ནང་
དུ་ཡོང་བར་ཡང་ངོ་ནག་སྟོན་པར་བྱེད།
དེ་ཡང་དུས་ཚོད་ནི་སེ་གོལ་གཏོགས་པ་དང་འདྲ་ཞེས་པའི་ཁ་རྒྱུན་ལྟར་ཡུད་ཙམ་ལ་
སླར་ལོ་གཅིག་འདས་ཟིན། བློ་ཡུལ་ལས་འགོངས་པ་ཞིག་ལ་གེགས་བར་ཆེན་པོ་ཞིག་བྱུང་
བ་སྟེ། མེ་ཆེན་པོ་ཞིག་གིས་ནུབ་གཅིག་ལ་ཁྲང་ཆི་གྲོང་ཁྱེར་ཕྱེད་ཙམ་བསྲེགས། སྐབས་
དེའི་སྣང་ཚུལ་ཆེས་ཡ་ང་བ་ནི་འདྲི་གཅོད་མཐའ་མའི་སྐད་སྒྲ་སྒྲོག་པ་དང་མཚུངས་ཤིང་།
ནམ་མཁའ་གཏོར་བའི་མེ་ལྕེའི་སྐད་སྒྲ་མི་ཡུལ་ཁེངས་པར་གྲགས་པས་མི་རྣམས་ངོ་མ་
སྐྱི་གཡའ་བར་གྱུར། སྟབས་མི་ལེགས་པ་ཞིག་ལ་ཉི་གདུགས་ཚོང་ཁང་གི་ཨ་ཕའི་ཁང་
པ་ཏག་ཏག་རླུང་ཁར་གནས་ཡོད་པ་དང་། མིག་གིས་མཐོང་བཞིན་དུ་མེ་ཕུང་གིས་ཁྱུར་
མིད་གཏོང་བར་ཉེ་བ་ན་ཁྱིམ་མི་རྒན་གཞོན་རྣམས་ཀྱིས་དངངས་འཚབ་ངང་ཕྱིར་བྲོས་
ཡོང་ཡང་མིག་ལྟ་དུས་བྱིས་པ་མཐོང་རྒྱུ་མེད། སྲོག་ཉེན་ལས་ཐར་རྒྱུ་ཁོ་ནར་བསམས་པ་
ལས་བྱིས་པ་ད་དུང་ཡང་ཁང་པའི་ནང་དུ་ཉལ་ཡོད་པ་བརྗེད་འདུག ཕ་རྒན་གྱིས་རྐང་པ་
བརྡབས་ཏེ་གཤེ་གཤེ་དྲག་པོ་བཏང་། གལ་ཏེ་མིས་འགོག་མཁན་མེད་ན་བུ་མོས་མེ་ཕུང་
མེ་གི་དཀྱིལ་དུ་བརྒྱུགས་ནས་སྐྱོབ་པར་འགྲོ་སྲིད། འོན་ཀྱང་རླུང་བུ་ཇེ་ཆེར་ལྡང་བ་དང་། མེ
ལྕེ་ཡང་འུར་འུར་དུ་འབར་ཏེ་ཧ་ལམ་མཁའ་དབྱིངས་ཀྱི་སྐར་མ་ཡང་བསྲེགས་འདོད་པ་
དང་འདྲ། མེ་བསྣུབས་པར་ཡོང་བའི་ཁྱིམ་མཚེས་ཀྱང་ཅི་བྱ་གཏོལ་མེད་དུ་གྱུར་ཏེ་སྨྱོ་བ་
ཇི་ལྟའི་བུ་མོར་སེམས་གསོ་བྱ་རྒྱུ་ལས་ཐབས་གཞན་མེད་པར་གྱུར། དེའི་ཚེ་ན་མི་ཞིག་
གིས་མི་ཚོགས་གཤགས་ཏེ་མེ་ཕུང་གི་ཕྱོགས་སུ་བརྒྱུགས། ལར་མི་དེ་ནི་དགེ་སྒྲུབ་པ་ཞི་
མའེ་ཨཱང་རེད། མཚོན་ཆ་ནགས་ལྟར་གཟེངས་ཤིང་མདེའུ་ཆར་ལྟར་འབབ་པའི་ཁྲོད་དུ་
དཔར་ངར་ཆེན་པོས་མཆོང་ཕོད་པའི་དཔའ་རྟུལ་དེ་ཏག་ཏག་དུས་ཐོག་ཏུ་འབྱོར་ཏེ་མེ་ལྕེ་
དྲག་པོའི་ཕྱོགས་སུ་བརྒྱུགས་ནས་སོང་། ཕལ་ཆེར་མེ་འབར་ཤུགས་ཤིན་ཏུ་ཆེ་བས་ཡིན་
པ་འདྲ་སྟེ། ཁོ་པ་ཐེ་ཚོམ་གྱིས་བཅིངས་ཏེ་མདུན་དུ་བསྐྱོད་མ་ཐུབ། ཁོ་པས་དུ་ནག་ལང་
ལོང་གི་དཀྱིལ་དུ་ཡང་ཡང་མཆོངས་ཀྱང་ལུས་པོ་བསྐུངས་ནས་ཕྱིར་འཐེན་ཡང་ཡང་བྱེད་
དགོས་བྱུང་། དེས་ན་ཕ་རྒན་དང་བུ་མོའི་མདུན་དུ་ཡོང་སྟེ “བྱ་བ་ཚང་མ་འཇིག་རྟེན་
མགོན་པོའི་བཀོད་པར་ཉན་དགོས། འདི་ནི་མི་ཤུགས་ཀྱིས་སྒྲུབ་ཐུབ་པ་ཞིག་མ་ཡིན། ལས་
དབང་དང་ལེན་བྱ་རྒྱུ་ཁོ་ན་ལས་མེད” ཅེས་སྨྲས། སྐབས་དེར་ཕ་རྒན་གྱི་འགྲམ་ནས་མི་
ཞིག་གིས་སྐད་གསང་མཐོན་པོས “འཇིག་རྟེན་མགོན་པོས་མཁྱེན་ནོ། ང་ལ་སྐྱབས་མགོན་
མཛོད"ཅེས་བོས་བྱུང་། ཞི་མའེ་ཨཱང་གིས་སྐད་སྒྲ་དེ་འདྲིས་ཤིན་ཏུ་ཆེ་བར་ཚོར་ཏེ་ཁ་ཕྱིར་
གཅུས་ནས་སྐད་སྒྲ་གྲགས་སར་བལྟས། མི་དེ་མཐོང་མ་ཐག་ཀློག་པ་པོ་ཁྱེད་ཀྱིས་གསུངས་
ན་སུ་རེད་དམ། གཞན་མ་ཡིན་པར་ཏག་ཏག་ལོའུ་ལན་གྲུའོ་རེད། ཆེས་རིད་པའི་ངོ་གདོང་
ལ་མེ་འོད་འཕྲོས་ཏེ་འོད་མདངས་རྣམ་པར་བཀྲ་ལ། ཕྲག་སྟེང་གི་གནག་སྣུམ་སྐྲ་ལོ་དེ་རླུང་
བུའི་དཀྱིལ་ན་ལྷབ་ལྷུབ་ཏུ་གཡོ། གང་དེའི་ངང་ཚུལ་མ་གཞི་ཡ་ང་ཡང་སྐྱེ་འབྲས་སྔར་
ལྟར་མཚར་ཞིང་། བལྟས་མ་ཐག་ངོ་ཤེས་ཐུབ། ད་ལྟ་སྤྲང་ཕྲུག་ཏུ་གྱུར་པའི་ལོའུ་ལན་གྲུའོ་
ཡིས་མི་ཚོགས་ཀྱི་མདུན་དུ་ལངས་ཏེ་མེ་ལྕེ་འུར་འུར་དུ་འབར་བའི་ཁང་པར་བལྟས་ནས་
བསྡད། རླུང་དམར་ཞིག་ལྡང་བ་ན་མེ་ལྕེ་དེ་བས་དྲག་པར་འབར་ཞིང་། མིག་རྡེབ་ཙམ་ལ་
ལོའུ་ལན་གྲུའོ་ཡིས་མེའི་ཀ་བ་དང་། མེའི་གྱང་རྩིག མེའི་གདུང་མ་བཅས་ཀྱི་དཀྱིལ་དུ་
མཆོངས་ཟིན། ཞི་མའེ་ཨཱང་གིས་ལུས་ཡོངས་ནས་རྔུལ་ཆུ་དབང་མེད་དུ་བཞུར་བཞིན་བར་
སྣང་དུ་རྒྱ་གྲམ་འགོད་པའི་ཕྱག་རྒྱ་ཞིག་བྱས་ཏེ “འཇིག་རྟེན་མགོན་པོས་མཁྱེན་ནོ། །ཁོ་ལ་
མགོན་སྐྱབས་མཛད་རོགས” ཞེས་གསོལ་བ་བཏབ། འོན་ཀྱང་རྒྱུ་རྐྱེན་ཅི་སྟེ། སེམས་ནང་
གློ་བུར་དུ་གྲང་རླུང་གི་དཀྱིལ་ན་བཞུད་ཁའི་ཉི་མ་སིག་སིག་ཏུ་འདར་ཞིང་། ལོའུ་ལན་
གྲུའོ་ཧྲེང་ལུའུ་ཆི་ཡཱ་ཆོས་ཁང་གི་སྒོ་ཁ་ནས་བྲལ་དུས་ཀྱི་སྐྱེ་འབྲས་དྭངས་ལ་ཡིད་སྐྱོ་བའི་
གཟུགས་བརྙན་དེ་འཆར་འོང་།
དེ་ཡང་ཉེ་འཁོར་གྱི་ཆོས་པ་རྣམས་མ་གཞིར་ལོའུ་ལན་གྲུའོ་ཡི་རང་སྲོག་ལ་མ་བལྟོས་
པའི་དཔའ་ཉམས་ཀྱི་བྱ་སྤྱོད་ལ་ཧང་སང་མོད། མཐར་ཐུག་ཁོས་དེ་སྔ་སྡོམ་པ་དོར་བའི་
དོན་དེ་བརྗེད་པར་དཀའ། མ་གཞིར་དམངས་རྣམས་ཟིང་ལངས་ཏེ་དེ་མ་ཐག་ལབ་གླེང་
སྣ་ཚོགས་བྱེད་པ་དང་། མ་རངས་པའི་སྐད་ཆ་མང་པོ་ཤོད་པ་སྟེ། “གང་ལྟར་ཕ་བུའི་བརྩེ་
དུང་འགོག་མི་ཐུབ། ལོའུ་ལན་གྲུའོ་ཟེར་བ་དེར་བསམས་ན་བྱ་བ་སྐྱུག་བྲོ་པོ་དེ་འདྲ་བྱས་
པས་རང་ཉིད་ཀྱང་ངོ་ཚ་ནས་མི་གཞན་དང་འཕྲད་མི་ཕོད་པ་དང་། འདི་ཁུལ་དུ་ཐ་ན་
གདོང་ཡང་བསྟན་གྱི་མི་འདུག ཨ་ཨ། རང་ཉིད་ཀྱི་ཤ་ལས་ཆད་པའི་བྱིས་པ་སྐྱོབ་ཆེད་
སྐབས་འདིར་དེ་ལས་ལྡོག་སྟེ་མེའི་དཀྱིལ་དུ་མཆོངས་ཕོད་པ་རེད” ཅེས་ཁ་མང་ལྕེ་མང་
དང་། ངན་སྨྲས་རྫོགས་རྒྱུ་མེད་པ་བྱེད། ཐ་ན་ཕ་རྒན་ལ་ཡང་དེ་ལྟའི་ཚོར་བ་བྱུང་ཞིང་། ཡ་
མཚན་པ་ནི་ད་གིན་ལོའུ་ལན་གྲུའོ་མཐོང་བ་ནས་བཟུང་སེམས་པ་སྔར་བཞིན་ཟང་ཟིང་དུ་
གྱུར། ཕལ་ཆེར་གང་ཐུབ་ཅི་ཐུབ་ཀྱིས་གཡོ་འགེབས་བྱས་པས་ཡིན་སྲིད་དེ། ལངས་ནའང་
འདྲ་བསྡད་ནའང་འདྲ་འཚབ་སྣང་མི་ཐེག་པ་བྱུང་བས་དེས་ན་སྐད་གསང་མཐོན་པོས་
གླེན་གཏམ་འགའ་བཤད་པ་ན་སྐྱིད་སྣང་ལྡན་པར་གྱུར། བུ་མོ་དེ་གཅིག་པུ་སྨྱོ་བ་ལྟར་པུས་
མོ་ས་སྟེང་དུ་བཙུགས། ལག་ཟུང་གིས་ངོ་གདོང་བཀབ། ལུས་པོ་འགུལ་ཙམ་ཡང་མི་བྱེད་
པར་བློ་རྩེ་གཅིག་སྒྲིམ་ངང་སྨོན་ལམ་འདེབས་བཞིན་མཆིས། མགོ་སྟེང་གི་མེ་སྟག་ཆར་
ཐིགས་ལྟར་འབབ། ས་སྟེང་གི་དུ་ནག་མདུན་ངོས་ནས་ལང་ལོང་དུ་འཕྱུར། བུ་མོས་སྔར་
བཞིན་མགོ་བོ་དུད་ནས་ཁ་མི་གྲག་ཅིང་། རང་ཁྱིམ་འཇིག་རྟེན་པའི་བྱ་བ་ཀུན་བརྗེད་དེ
སྨོན་འདེབས་ཀྱི་ཏིང་ངེ་འཛིན་དུ་འཁོད།
ཅང་མ་འགོར་བར་མེ་ཆེན་གྱི་མདུན་ན་གློ་བུར་མི་ཚོགས་ཀྱི་སྐད་སྒྲས་ཁེངས་བྱུང་།
ལོའུ་ལན་གྲུའོ་སྐྲ་ལོ་ཟང་ཟིང་ངང་བྱིས་པ་ལག་གཉིས་ལ་ཐོགས་ཏེ་གང་སར་འབར་བའི་
མེ་ལྕེའི་ཁྲོད་ནས་ཐོན་འོང་། དེ་ནི་གནམ་ནས་བབས་པ་དང་འདྲ། དེའི་སྐབས་ན་ཚིག་
རོར་གྱུར་པའི་གདུང་མ་ཞིག་གློ་བུར་དུ་ཆག་སྟེ་ནམ་མཁའ་ཡང་འགུལ་བའི་སྐད་སྒྲ་དྲག་
པོ་ཞིག་གྲགས་པ་དང་འབྲེལ་དུད་ཐལ་རབ་ཏུ་འཕྱུར་བ་དང་། མེ་ལྕེ་བར་སྣང་དུ་འབར་
བས་དེ་མུར་ལོའུ་ལན་གྲུའོ་ཡི་གྲིབ་གཟུགས་མཐོང་རྒྱུ་མེད་པར་གྱུར་ཅིང་། མིག་མདུན་དུ་
བྱུ་རུའི་སྡོང་པོ་ཇི་ལྟའི་ནམ་མཁའ་དབྲལ་བའི་མེ་ལྕེའི་ཀ་བ་ཁོ་ན་ལས་མེད།
ཉེན་ཁ་ཤིན་ཏུ་ཆེ་བའི་སྐབས་དེར་ཞི་མའེ་ཨཱང་དང་། ཕ་རྒན། དེར་ཡོད་ཆོས་པ་
བྱིངས་བཅས་ཀྱིས་སྔར་འཁོན་སྔ་ས་ནས་བརྗེད་དེ་ཚང་མ་ཧང་སང་ནས་ཁ་གདངས་མིག་
བགྲད་དུ་གནས། བུ་མོ་དེས་ངུ་འབོད་ཁོ་ན་བྱེད་བཞིན་གློ་བུར་དུ་འཕགས་ཏེ་ཐ་ན་རྗེ་
ངར་ཕྱིར་ཐོན་པར་ཡང་འཛེམ་བག་མི་བྱེད་པ་དང་། སླར་གནམ་ལྕགས་ཕོག་པ་ལྟར་གློ་
བུར་དུ་པུས་མོ་ས་ལ་བཙུགས། དེ་ཡང་དུས་ཇི་ཙམ་ནས་ཡིན་པ་མ་ངེས་ཏེ། བུ་མོའི་པང་
དུ་ཤི་གསོན་མ་ངེས་པའི་བྱིས་པ་དམ་དུ་བཟུང་འདུག ཨེ་མ། སྲིད་པ་འདི་ན་འཇིག་རྟེན་
མགོན་པོའི་དཔག་ཏུ་མེད་པའི་ཡེ་ཤེས་དང་། ཕ་མཐའ་ཡས་པའི་ནུས་མཐུར་བསྔགས་ནུས་
པའི་ཚིག་སྦྱོར་གང་ཞིག་མཆིས་པ་རྟོགས་མི་འགྱུར། དེ་ནི་ལོའུ་ལན་གྲུའོ་ཚིག་ནས་རྡིབ་
པའི་གདུང་མའི་འོག་ཏུ་ནོན་སྐབས་སྲོག་བསྡོས་ཀྱིས་བྱིས་པ་ཚུར་གཡུགས་པས་ཏག་ཏག་
བུ་མོའི་རྐང་འགྲམ་དུ་ལྷུངས་ཤིང་། བ་སྤུ་རྐང་གཅིག་ལའང་རྨས་སྐྱོན་བྱུང་མེད།
བུ་མོས་ས་སྟེང་དུ་ཁ་བུབ་ཅིང་ལྷག་ཏུ་དགའ་ནས་ངུས་བྱུང་། དུས་མཚུངས་སུ་ཕ་
རྒན་གྱིས་ལག་ཟུང་མཐོན་པོར་བསྒྲེངས་ཏེ་ཁ་ནས་བྱམས་སྙིང་རྗེ་ཅན་གྱི་འཇིག་རྟེན་
མགོན་པོར་བསྟོད་པ་ཕུལ་ཞིང་། སྐད་སྒྲའི་ནང་ནས་རྔམ་བརྗིད་རང་བཞིན་དུ་ཐོན་འོང་།
ངོ་མ་རྔམ་བརྗིད་བླ་ན་མེད་པ་ཞིག་རེད། ཡང་གཅིག་བཤད་ན་ཞི་མའེ་ཨཱང་གིས་བློ་གཅིག་
སེམས་གཅིག་ངང་ལོའུ་ལན་གྲུའོ་མེ་ཡི་རྒྱ་མཚོའི་ནང་ནས་སྐྱོབ་ཆེད་གོམ་སྟབས་མྱུར་
པོས་ནང་དུ་མཆོངས། ཕ་རྒན་གྱི་སྨོན་ལམ་སླར་སེམས་ཁྲལ་དང་སྐྱོ་སྣང་དུ་གྱུར་ཏེ་སྐད་
ཆེན་མཚན་མོའི་བར་སྣང་དུ་ཁྱབ། ཕ་རྒན་གཅིག་པུས་ག་ལ་ཚད། དེ་གར་འདུས་པའི་
ཆོས་པ་བྱིངས་ཀྱང་ཡིད་གདུངས་ནས་ངུ་ཤུམ་མི་བྱེད་པ་མེད། ཚང་མས་མགྲིན་གཅིག་
ཏུ “སྐྱབས་མགོན་མཆོག་མགོན་སྐྱབས་མཛོད” ཅེས་གསོལ་བ་འདེབས་ཤིང་། དེ་ལྟར་
འཕགས་མ་མཱ་ལི་ཡཱ་ཡི་སྲས། མི་ཡི་བདག་པོ་ཡེ་ཤུ་ཅི་ཏུའུ་ཡིས་མི་ཡུལ་གྱི་སྡུག་བསྔལ་
རང་ཉིད་ཀྱིས་མྱོང་བར་བརྩིས་ཏེ་མཐར་མི་རྣམས་ཀྱི་གསོལ་འདེབས་ཐོས་པར་གྱུར། ལོའུ་
ལན་གྲུའོ་ནི་ལྟ་བས་མི་བཟོད་པར་ཚིག་ཡོད་ཅིང་། ཞི་མའེ་ཨཱང་གིས་པང་དུ་བླངས་ཏེ་དུ་
ནག་དང་མེ་དཔུང་གི་དཀྱིལ་ནས་ཕྱིར་སྐྱོབ།
མཚན་མོ་དེར་རྐྱེན་ངན་གོད་ཆག་དེ་ཙམ་གྱིས་ག་ལ་ཚད། ཆོས་གྲོགས་ཚོས་ཧ་རུབ་
སྦར་རུབ་ངང་ཚེ་སྲོག་སྡོམ་ཐག་ལྟར་ཕྲ་བའི་ལོའུ་ལན་གྲུའོ་བཏེགས་ནས་ཁོ་པ་སྔོན་
ལ་ཆོས་ཁང་གི་རླུང་ཁའི་སྒོ་འགྲམ་དུ་བསྙལ། གནས་ཚུལ་ཏག་ཏག་སྐབས་འདིར་ཐོན་
བྱུང་། བྱིས་པ་བྲང་མདུན་དུ་དམ་པོར་བཟུང་ཡོད་པའི་ཉི་གདུགས་ཚོང་ཁང་གི་བུ་མོ་དེ་
ངུ་ཤོར་ནས་མཆི་མ་ལས་གྲུབ་པའི་མི་ཞིག་ཏུ་གྱུར་ཅིང་། སློབ་དཔོན་སྒོ་ནང་ནས་ཐོན་
ཡོང་བ་མཐོང་སྐབས་རྡིག་སྒྲ་དང་བཅས་སློབ་དཔོན་གྱི་ཞབས་འོག་ཏུ་པུས་མོ་བཙུགས།
བསམ་ཡུལ་ལས་འདས་པ་ཞིག་ལ་མོས་མི་ཚོགས་ཀྱི་མདུན་དུ་ཇི་མི་སྙམ་པར་འགྱོད་
བཤགས་བྱས་པ་སྟེ། “པང་ཁའི་ནང་གི་བྱིས་པ་བུ་མོ་འདི་ལོའུ་ལན་གྲུའོ་ཡི་ཤ་རུས་མ་
ཡིན། དོན་ངོ་མ་ནི་ཁྱིམ་མཚེས་ཆོས་ཕྱི་པའི་བུ་དང་ལྐོག་འབྲེལ་བྱས་པ་ལས་སྐྱེས་པའི་བྱི་
ཕྲུག་ཡིན” ཞེས་བརྗོད། བུ་མོ་དེ་སྐད་སྒྲ་འདར་བཞིན་ཡི་མུག་བརྗོད་ལས་འདས་པ་སྐྱེས་
པ་དང་། མིག་ཟུང་གི་མཆི་མ་ལས་འོད་འཚེར་ཅིང་རྫུན་རྟ་རྔ་ཙམ་ཡང་མེད་པར་སྣང་།
འགྱོད་བཤགས་ངོ་མ་རེད་ཨང་། ཆོས་པ་བྱིངས་རྣམས་འཚང་ཁ་ཤིག་ཤིག་ངང་ཧ་ལས་ཏེ་
ནམ་མཁའ་གང་བའི་མེ་ཆེན་ཡང་ཡོངས་སུ་བརྗེད་པ་དང་། ཁ་དིག་ལྕེ་དིག་ཏུ་གྱུར་ཏེ་
དབུགས་རྒྱུན་ཆེ་ཙམ་ཡང་གཏོང་མི་ཕོད།
བུ་མོས་མིག་ཆུ་བསྲན་ཏེ་མུ་མཐུད་ནས་བཤད་རྒྱུར། “དམན་ཆུང་ང་དེ་སྔོན་ལོའུ་ལན་
གྲུའོ་ལ་སེམས་པ་ཤོར་མྱོང་། ཡིན་ནའང་ཁོང་ཆོས་སེམས་བརྟན་པས་ཟིལ་ཤུགས་ཆེན་པོས
དང་ལེན་རྩ་བ་ནས་མི་བྱེད། དེས་ན་སྡང་སེམས་སྐྱེས་ཏེ་ཁོག་ནང་གི་བྱིས་པ་དེ་ལོའུ་ལན་
གྲུའོ་ཡི་ཤ་རུས་ཡིན་པའི་རྫུན་བཤད་དེ་དམན་ཆུང་ངའི་སེམས་ནང་གི་སྡུག་བསྔལ་དང་མ་
འདོད་པ་དེ་ཁོང་གིས་ཤེས་སུ་བཅུག་པ་ཡིན། བསམ་ཡུལ་ལས་འདས་པ་ཞིག་ལ་ལོའུ་ལན་
གྲུའོ་སེམས་པ་བཟང་ཞིང་ཀུན་སྤྱོད་ལེགས་པས་དམན་ཆུང་ངའི་སྡིག་ཉེས་ལ་སྡང་སེམས་སྤུ་
ཙམ་ཡང་མི་བྱེད། དོ་ནུབ་ཁོང་གིས་རང་ཉིད་ཀྱི་བདེ་སྡུག་རྒྱབ་ཏུ་དོར་ཏེ་དམྱལ་བ་ལྟ་བུའི་མེ་
དཔུང་གི་ཉེན་ཁར་མ་འཛེམ་པར་ངའི་བྱིས་པའི་སྲོག་བསྐྱབས་བྱུང་། ཁོང་གི་བྱམས་སེམས་
དང་ཀུན་སྤྱོད་ནི་གནམ་བདག་སླར་ཡང་འཇིག་རྟེན་དུ་བྱོན་པར་བཤད་འོས། དམན་ཆུང་
ངའི་རང་སྣང་གང་ཤར་གྱི་ངན་སེམས་དེར་བསམས་ཚེ་འདྲེ་ལག་གིས་དམན་ཆུང་ང་ལམ་
སེང་དུམ་བུ་དུམ་བུར་གཏུབས་ནའང་འགྱོད་པ་ཡེ་ནས་མེད།” བུ་མོ་འགྱོད་བཤགས་བྱས་མ་
ཚར་གོང་ངུ་ཤོར་ནས་ས་སྟེང་དུ་བརྒྱལ།
ཏག་ཏག་སྐབས་དེར་རུབ་ནས་ཐོན་ས་མེད་པའི་ཆོས་པ་བྱིངས་ཀྱི་དཀྱིལ་ནས་མི་ལ་
ལས་གློ་བུར་དུ “འདི་ནི་ཆོས་ལུགས་ཀྱི་དོན་དུ་རང་སྲོག་དོར་བའི་བྱ་སྤྱོད་ཅིག་རེད" ཅེས་
དང་། “ཆོས་ལུགས་ཀྱི་དོན་དུ་རང་སྲོག་དོར་བ་རེད” ཅེས་འབོད་སྒྲ་གཅིག་རྗེས་གཉིས་
མཐུད་དུ་སྒྲོག་སྟེ་གཡས་འཇགས་གཡོན་ལངས་བྱེད། ལོའུ་ལན་གྲུའོ་ཡིས་བྱམས་སྙིང་རྗེའི་
ཐོག་ནས་གནམ་བདག་ཡེ་ཤུའི་ཁྱད་འཕགས་ཀྱི་མཛད་པ་ཇི་བཞིན་བསྒྲུབས་ཏེ་སྤྲང་ཕྲུག་
ཏུ་ལྷུངས་ནའང་འཛེམ་སྣང་བྱས་མེད། བྱམས་བརྩེ་ཅན་གྱི་ཕ་ལོ་འདྲ་བའི་སློབ་དཔོན་དང་།
སྤུན་མཆེད་ལྟར་བརྩེ་བ་ཟབ་པའི་ཞི་མའེ་ཨཱང་གིས་ཀྱང་གང་དེའི་སེམས་དོན་རྟོགས་ཐུབ་
མེད། འདི་ནི་ཆོས་ལུགས་ཀྱི་དོན་དུ་རང་སྲོག་དོར་བ་མིན་ན་ཅི་ཡིན།
བུ་མོའི་འགྱོད་བཤགས་ཐོས་དུས་ལོའུ་ལན་གྲུའོ་ཡིས་མགོ་བོ་ལྕོག་ཙམ་ལྕོག་ཙམ་
བྱས་ཤིང་། ལུས་ཧྲིལ་པོ་ཚིག་ནས་སོལ་བར་གྱུར་ཡོད་པ་དང་། རྐང་ལག་འགུལ་ཙམ་ཡང་
བྱེད་མི་ཐུབ་པས་ད་དུང་ཁ་གདངས་ནས་སྐད་ཆ་བཤད་རྒྱུའི་ཤེད་ཤུགས་ག་ལ་ཡོད། ཕ་
རྒན་དང་ཞི་མའེ་ཨཱང་གིས་ཉན་རྗེས་སྙིང་ཁར་སྤུ་གྲི་བསྣུན་པ་ལྟར་མི་བཟོད་པར་གྱུར་
ཏེ་ལོའུ་ལན་གྲུའོ་ཡི་ལུས་འགྲམ་དུ་ཙོག་ནས་བསྡད། མ་གཞིར་སྲོག་སྐྱོབ་སྨན་བཅོས་བྱ་
འདོད་ཀྱང་ཐབས་མེད་པར་ལོའུ་ལན་གྲུའོ་ཡི་དབུགས་རྒྱུན་ཇེ་ཆུང་ནས་ཇེ་ཆུང་དུ་གྱུར།
ཕལ་ཆེར་ཚེ་ཚད་རྫོགས་པར་ཉེ་བ་འདྲ་སྟེ། སྐར་ཆེན་ལྟ་བུའི་མིག་ཟུང་དེ་ཁོ་ནས་རྣམ་
ཀུན་ལྟར་ཨ་སྔོན་ལ་རྒྱང་ལྟ་བྱེད།
སློབ་དཔོན་གྱིས་བློ་རྩེ་གཅིག་སྒྲིམ་ངང་བུད་མེད་ཀྱི་འགྱོད་བཤགས་ལ་ཞིབ་ཉན་བྱས།
ནུབ་རླུང་གི་དཀྱིལ་ན་སྨ་ར་དཀར་པོ་དེ་ལྷབ་ལྷུབ་ཏུ་གཡོ་བཞིན་ཧྲེང་ལུའུ་ཆི་ཡཱ་ཆོས་ཁང་
གི་གཞུང་སྒོར་རྒྱབ་གཏད་དེ་འཁྱུག་ཙམ་སོང་རྗེས་བརྗིད་ཉམས་ལྡན་པའི་ངང “འགྱོད་
བཤགས་བྱེད་ཐུབ་མཁན་ལ་མཐར་ཐུག་གི་བདེ་བ་ཐོབ་ཐུབ། བདེ་སྡུག་ལ་བསམས་ན་དེ་
ནི་མི་ཡུལ་གྱི་ཆད་གཅོད་ལས་བྱུང་བ་མ་ཡིན་ནམ། གལ་ཏེ་གནམ་བདག་གི་བཀའ་རྒྱ་རྡོ་
ལ་རི་མོ་བརྐོས་པ་ལྟར་སེམས་སུ་མ་ངེས་ན་འཇིག་ཁའི་ཁྲིམས་གཅོད་ངང་སྒུག་བྱ་རྒྱུ་དེ་
རེད། ལོའུ་ལན་གྲུའོ་ཡིས་བདག་ཅག་གི་སྟོན་པའི་དགོངས་པར་བློ་རྩེ་གཅིག་སྒྲིམ་གྱིས་
བརྩོན་ཞིང་། གང་དེའི་སྤྱོད་ལམ་རང་ཡུལ་གྱི་ཆོས་པའི་ནང་ན་ངོ་མ་མཐོང་དཀོན། དེས་
མ་ཚད་ཁོ་པ་ན་ཆུང་ཞིག་གི་ཆ་ནས་” ཞེས་ཡོངས་བསྒྲགས་བྱས། ཨ་ཨ། རྒྱུ་རྐྱེན་ཅི་
ཡིན་ནམ། བཤད་མཚམས་དེར་སླེབས་སྐབས་སློབ་དཔོན་གྱིས་གློ་བུར་དུ་ཁ་མི་གྲག ཧ་
ལམ་དེ་མ་ཉིད་དུ་ལྷ་ཡུལ་གྱི་འོད་ཀོར་མཐོང་བ་ལྟར་ཞབས་འགྲམ་གྱི་ལོའུ་ལན་གྲུའོ་ཡི་
ལུས་ཀྱི་རྣམ་པར་ལྟ་བཞིན་དངངས་སྐྲག་དབང་མེད་དུ་སྐྱེས། སློབ་དཔོན་གྱི་རྣམ་འགྱུར་
གུས་བཀུར་དང་གཟབ་ནན་དུ་གྱུར་པ་དང་། ལག་ཟུང་འདར་སིག་སིག་བྱེད་པའི་ཐོག་
ནས་གནས་ཚུལ་རྒྱུན་ལྡན་ལྟར་མིན་པ་ཤེས་ཐུབ། ཨོ། ཆེས་རིད་པའི་མཁུར་ཚོས་ཀྱི་སྟེང་
ནས་མིག་ཆུ་ཉིལ་ཉིལ་དུ་བཞུར་འོང་།
དེ་དོན་ཞི་མའེ་ཨཱང་གིས་མཐོང་ལ། ཉི་གདུགས་ཚོང་ཁང་གི་ཨ་ཕས་ཀྱང་གསལ་
པོར་མཐོང་། མིང་དོན་མཚུངས་པའི་ན་ཆུང་མཛེས་པོ་དེ་སྒྲ་མེད་འཇམ་ཐིང་ངང་ཧྲེང་
ལུའུ་ཆི་ཡཱ་ཆོས་ཁང་གི་སྒོ་འགྲམ་དུ་འགྱེལ་ནས་ཡོད། ཁོའི་ལུས་ཧྲིལ་པོར་མེ་འོད་འཕྲོས་
ཤིང་། གདོང་མདོག་ནི་བདག་ཅག་གི་སྐྱབས་མགོན་ཡེ་ཤུའི་ཁྲག་དྲོན་ལས་དམར། བྲང་
ཁའི་གྱོན་གོས་འཚིག་རྡོལ་གྱི་བར་ནས་གློ་བུར་དུ་དཀར་གཙང་གི་ནུ་མ་ཟུང་མངོན་འོང་།
མ་གཞིར་བྱད་དབྱིབས་ཚིག་ནས་སྔར་གྱི་ཤུལ་ཙམ་ཡང་ལུས་མེད་མོད། གང་དེའི་གཤིས་
འཇམ་ཉམས་མེད་དུ་གནས། ཨ་ཙི། ལོའུ་ལན་གྲུའོ་བུད་མེད་རེད། ལོའུ་ལན་གྲུའོ་བུད་
མེད་རེད་ཅེས་ཆོས་པ་བྱིངས་ཀྱིས་མེ་དཔུང་ལ་རྒྱབ་གཏད་དེ་མཐའ་བཞི་བསྐོར་ཡོད་པས་
བལྟས་པ་ཙམ་གྱིས་མཐོང་ཐུབ། འདོད་སྲེད་ཀྱིས་སྡོམ་པ་ཤོར་རྐྱེན་ཆོས་སྒོ་ནས་ཕྱིར་འབུད་
བྱས་པའི་ལོའུ་ལན་གྲུའོ་དེ་མ་བསམས་ས་ནས་ཉི་གདུགས་ཚོང་ཁང་གི་བུད་མེད་དང་ཁྱད་
པར་ཅི་ཡང་མེད་ཅིང་། ཧང་སང་དགོས་པ་ནི་མིག་ཟུང་དྭངས་ཤིང་སོ་ཕྲེང་དཀར་བའི་
རང་རྒྱལ་གྱི་གཞོན་ནུ་མ་ཞིག་ཡིན།
མི་རྣམས་སྐད་ཅིག་ཉིད་དུ་གུས་སེམས་ལྷག་ཏུ་སྐྱེས། དེ་ནི་འཇིག་རྟེན་མགོན་པོའི་
ལེགས་བཤད་སྐར་འོད་མི་རིག་པའི་རྒྱང་རིང་གི་མཁའ་མཐའ་ནས་ཁྱབ་འོང་བ་དང་
མཚུངས། ཧྲེང་ལུའུ་ཆི་ཡཱ་ཆོས་ཁང་མདུན་གྱི་ཆོས་པ་རྣམས་གྲོ་སྙེ་རླུང་གིས་བསྐྱོད་པ་ལྟར་
རེ་རེ་བཞིན་ཁ་ཞེ་གཉིས་མེད་ཀྱིས་མགོ་བོ་དུད་དེ་གྲལ་སྟར་འགྲིག་པོས་ལོའུ་ལན་གྲུའོ་ཡི་
ལུས་འགྲམ་དུ་པུས་མོ་བཙུགས། སྐབས་དེར་ཆེས་དྲག་པའི་མེ་ལྕེས་མཁའ་དབྱིངས་ནས་
འུར་སྒྲ་གྲགས། དེས་མི་ཚད་ད་དུང་སུ་ཡིན་མི་ཤེས་པའི་མི་ཞིག་གིས་སྐྱོ་གདུང་ངང་ངུ་
ཤུམ་ཡང་ཡང་བྱེད། མི་དེ་ཉི་གདུགས་ཚོང་ཁང་གི་བུ་མོ་ཡིན་ནམ་ཡང་ན་རང་ཉིད་ཀྱིས་
གཅེན་པོ་ཡིན་སྙམ་པའི་དགེ་སྒྲུབ་པ་ཞི་མའེ་ཨཱང་ཡིན། ཡུན་རིང་སོང་རྗེས་སློབ་དཔོན་
གྱིས་ལོའུ་ལན་གྲུའོ་ཡི་མགོ་ཐོད་དུ་ལག་ཟུང་མཐོན་པོར་བཏེགས་ཏེ་དཔེ་ཆ་བཏོན། སྐད་
གདངས་བརྗིད་ལ་མྱ་ངན་གྱི་རྣམ་པས་ཁེངས་པས་ཕྱོགས་བཞིའི་ལྷིང་འཇགས་ཡོངས་
སུ་འདྲོགས། ཆོས་སྒྲ་མཚམས་ཆད་རྗེས་མི་ཚོས་ལོའུ་ལན་གྲུའོ་རུ་འབོད་པའི་མེ་ཏོག་ལྟ་
བུའི་ན་ཆུང་མ་དེ་མུན་ནག་གི་ཕ་མཐའི་ལྷ་ཡུལ་གྱི་འོད་གསལ་ལ་བལྟས་ཏེ་འཛུམ་དམུལ་
བཞིན་བློ་བདེ་བག་ཕེབས་ངང་གཤེགས་སོ།
དེ་ཡང་བུད་མེད་དེའི་མི་ཚེ་ཧྲིལ་པོའི་གནས་ཚུལ་ནི་མཐའ་འབྲས་དེ་ལས་གཞན་ཅི་
ཡང་མི་ཤེས། ཡང་སྙིང་རྒྱུ་མཚན་ཅི་ཡིན། རགས་ཙམ་བཤད་ན་མི་ཚེའི་ནང་གློ་བུར་དུ་བྱུང་
བའི་ཚོར་བ་ནི་ངོ་མ་ལས་སླ་པོ་ཞིག་མིན་ཞིང་། དེ་ནི་ཆེས་མཆོག་ཏུ་གྱུར་པ་ཞིག་ཡིན། དེར་
བསྡུར་ཡ་ལེགས་པོ་ཞིག་ཡོད་དེ། མིའི་ཉོན་མོངས་ཀྱི་སེམས་པ་ནི་མུ་མཐའ་མེད་པའི་མཚན་
མོའི་རྒྱ་མཚོ་དང་འདྲ་ཞིང་། རླབས་རིས་ཤིག་འཕྱུར་ཏེ་དཀར་གསལ་ཟླ་བ་འཆར་དུས་འོད་
སྣང་རླབས་རིས་ཀྱི་སྟེང་ནས་གསལ་བ་ནི་ཚེ་སྲོག་གི་དོན་སྙིང་ངོ་མ་དེ་མ་ཡིན་ནམ། དེ་ལྟ་
ན་ལོའུ་ལན་གྲུའོ་ཡི་མཐའ་མཇུག་དེ་རྟོགས་ཚེ་མི་ཚེ་ཧྲིལ་པོ་ཡང་རྟོགས་ཐུབ།
གཉིས།
གུས་པས《སློབ་མ་དམ་པའི་གསེར་གྱི་རྣམ་ཐར》ཞེས་པའི་དཔེ་ཆ་ཞིག་ཉར་ཚགས་
བྱས་ཡོད། དེ་ནི་ཁྲང་ཆི་ཡི་ཡེ་ཤུ་ཚོགས་པས་དཔར་འགྲེམ་བྱས་པ་ཞིག་ཡིན་ཞིང་། LEG-
ENDA AUREAUཡིག་བསྒྱུར་བྱས་པ་ཞིག་རེད། དེའི་ནང་དོན་ནུབ་ཕྱོགས་ཀྱི “གསེར་
གྱི་ངག་རྒྱུན” ཡིན་པའི་ངེས་པ་མེད། དེའི་ནང་ས་ཆ་དེའི་སློབ་མ་དམ་པའི་གཏམ་སྤྱོད་
བཀོད་ཡོད་པ་ཕུད་ད་དུང་རང་རྒྱལ་གྱི་ནུབ་ཕྱོགས་ཆོས་ལུགས་ཀྱི་དད་ལྡན་མང་ཚོགས་
ཚོའི་དཔའ་ངར་དང་འབད་བརྩོན་གྱི་མཛད་རྗེས་སྡུད་འགོད་བྱས་ཏེ་གཏམ་སྙན་འཆད་
སྒྲོག་གི་རོགས་ཟླ་བྱས་འདུག
དཔེ་ཆ་དེ་སྟོད་སྨད་གཉིས་སུ་ཕྱེ་ཡོད་པ་དང་། འཇམ་ཤོག་གི་སྟེང་དུ་པར་བཏབ་སྟེ་
འཁྱུག་ཡིག་གི་ཁྲོད་དུ་ཁ་ད་ཁ་ན”བསྲེས་ཡོད་ཀྱང་མངོན་གསལ་མེད་པས་ཡིག་སྒྲིག་
པར་འདེབས་བྱས་པ་ཡིན་མིན་མི་ཤེས། སྟོད་ཆའི་མདུན་ཤོག་ནང་མའི་སྟེང་དུ་ལ་ཏིང་
གི་ཡི་གེའི་ཐོག་ནས་དཔེ་མིང་འཕྲེད་དུ་བཀོད་ཡོད་པ་དང་། འོག་ཏུ་རྒྱ་ཡིག་གི་ཡིག་ཕྲེང་
གཉིས་གཞུང་དུ་བཀོད་ཡོད་པ་སྟེ། “1596ལོ། ཆིང་ཁྲང་སྲིད་ལོ་གཉིས་པའི་ཟླ་གསུམ་
པའི་ཟླ་སྟོད་དུ་བརྐོས" ཞེས་འཁོད་འདུག ལོ་རབས་ཀྱི་གཞོགས་གཉིས་སུ་ལྷ་ཡི་ཕོ་ཉས་
རྒྱ་གླིང་གཏོང་བའི་རི་མོ་བྲིས་ཡོད་པ་དེ་འབྲི་རྩལ་གླེན་རྟགས་ཆེ་བས་དགོད་བྲོ་བར་སྣང་།
སྨད་ཆའི་མདུན་ཤོག་ནང་མའི་སྟེང་དུ “ཟླ་ལྔ་པའི་ཟླ་དཀྱིལ་དུ་བརྐོས” ཞེས་པའི་ཚིག་
གཅིག་ཕུད་དེ་བྱིངས་ཚང་མ་སྟོད་ཆ་དང་མཚུངས།
པོད་གཉིས་པོ་སོ་སོར་ཕལ་ཆེར་ཤོག་གྲངས་དྲུག་ཅུ་ཙམ་རེ་ཡོད་པ་དང་། དེར་བཀོད་
པའི “གསེར་གྱི་ངག་རྒྱུན” ལ་སྟོད་ཆར་ལེའུ་བརྒྱད་དང་། སྨད་ཆར་ལེའུ་བཅུ་འདུག
པོད་སོ་སོའི་ཐོད་དུ་མཚན་མི་གསལ་བ་ཞིག་གིས་བྲིས་པའི་སྔོན་འགྲོ་དང་ལ་ཏིང་ཡི་གེའི་
དཀར་ཆག་བཀོད་འདུག སྔོན་འགྲོའི་ཚིག་སྦྱོར་འཇུག་པ་བདེ་པོ་མེད་ཅིང་། མཚམས་
མཚམས་སུ་ཡོ་རོབ་ཀྱི་ཡི་གེ་ཐད་བསྒྱུར་བྱས་པའི་ཚིག་སྦྱོར་མཆིས་པས་མཐོང་མ་ཐག་
ནུབ་ཕྱོགས་པའི་ཆོས་འཆད་མཁན་གྱི་སྨྱུག་རྩེ་ལས་ཐོན་པར་དོགས།
གོང་དུ་བཀོད་པའི《ཡེ་ཤུའི་ཆོས་པ་ཚེ་ལས་འདས་པ》 ཞེས་པ་ནི་དཔེ་ཆ་དེའི་སྨད་
ཆའི་ལེ་ཚན་གཉིས་པ་ཡིན་ཞིང་ཧ་ལམ་སྐབས་དེའི་ཁྲང་ཆི་ཡི་ནུབ་ཕྱོགས་པའི་ཆོས་ཁང་
ག་གེ་མོའི་ཤུལ་བཞག་མཛད་འཕྲིན་གྱི་ཟིན་ཐོ་དངོས་ཡིན་པར་ངེས། དེར་བཀོད་པའི་མེ་
ཆེན་དེ་དེ་སྔ་བྱུང་མྱོང་ཡོད་མེད་ཐད《ཁྲང་ཆི་མཚོ་ཁའི་ཟིན་བྲིས》སོགས་དཔེ་ཆའི་ནང་
དུ་བཙལ་ཡང་བདེན་དཔང་ར་སྤྲོད་མ་ཐོབ། དོན་རྐྱེན་གྱི་གཏན་འཁེལ་ལོ་རབས་ཀྱང་
གཏན་ལ་འབེབས་ཐབས་བྲལ།
དེ་ཡང《ཡེ་ཤུའི་ཆོས་པ་ཚེ་ལས་འདས་པ》བྱ་བ་འདི་འགྲེམས་སྤེལ་གྱི་དགོས་མཁོར་
བལྟོས་ཏེ་ཕྲན་གྱིས་ཡི་གེའི་ཐད་ཚིག་རྒྱན་ཅུང་ཟད་སྨྲས་པ་ལས་གོ་བདེ་ཞིང་ཚིག་སྦྱོར་སྙན་
པའི་མ་ཡིག་གི་རྩོམ་ཉམས་ལ་གནོད་སྐྱོན་བཏང་མེད་པ་དེ་ཡང་དགེ་ལེགས་སུ་གྱུར་ཅིག
1918ལོའི་ཟླ8པར།

ཧྲེང་ཁོའོ་ལི་སེ་ཏུའོ་ཧྥུའི"རྣམ་ཐར།

གླེང་ཐུང་།
ཡུས་ཁྲང་གིས《སན་ཐན་རྩོམ་རིག》དུས་དེབ་སྟེང་དུ《ཡེ་ཤུའི་ཆོས་པ་ཚེ་ལས་འདས་
པ》ཞེས་པ་ཞིག་སྤེལ་ཡོད། རྩོམ་ཡིག་འདི་དང་གཞན་དེ་ནི་ཉར་ཚགས་བྱས་པའི་ཡེ་ཤུའི་
ཆོས་ཚོགས་ཀྱི་པར་གཞི《སློབ་མ་དམ་པའི་གསེར་གྱི་རྣམ་ཐར》ཞེས་པའི་ནང་གི་ལེའུ་
གཅིག་ལ་དག་བཅོས་ཕྲན་བུ་བྱས་པ་ཙམ་ཡིན། 《ཡེ་ཤུའི་ཆོས་པ་ཚེ་ལས་འདས་པ》ཞེས་
པ་དེ་ནི་ཡིག་ཐོག་ཏུ་མ་འཁོད་པའི་རང་ཡུལ་གྱི་ཡེ་ཤུའི་ཆོས་པའི་ལོ་རྒྱུས་བརྗོད་པ་ཞིག་
ཡིན་ལ། 《ཧྲེང་ཁོའོ་ལི་སེ་ཏུའོ་ཧྥུའི་རྣམ་ཐར》ནི་སློབ་མ་དམ་པའི་རྣམ་ཐར་གྱི་རིགས་
ཤིག་ཡིན་ཞིང་། གནའ་ནས་ད་བར་ཡོ་རོབ་ཀྱི་གནམ་བདག་ཆོས་ལུགས་པའི་རྒྱལ་ཁབ་
ཁག་ཏུ་ཡོངས་སུ་གྲགས། གལ་ཏེ་རྩོམ་ཡིག་དེ་གཉིས་ཕན་ཚུན་བསྲེས་ན་འདིར་བརྗོད་
པའི《སློབ་མ་དམ་པའི་གསེར་གྱི་རྣམ་ཐར》གྱི་བྱུང་བ་ཕལ་ཆེར་མདོ་ཙམ་རྟོགས་ཐུབ།
རྣམ་ཐར་གྱི་ནང་དུ་དུས་རབས་དང་ས་གནས་ནོར་བ་མང་པོ་འདུག་པས་དགོད་ཀྱང་
ཤོར་བར་ཉེ། མ་ཡིག་གི་དུས་རབས་ཁྱད་ཆོས་ལ་གནོད་སྐྱོན་མི་འབྱུང་བའི་ཕྱིར་རེ་ཞིག་
དག་བཅོས་ཅི་ཡང་བྱས་མེད། གལ་ཏེ་མཁས་དབང་རྣམ་པ་བདག་ལ་ཤེས་ཡོན་མེད་པར་
མ་དོགས་ན་དེ་ནི་དགའ་འོས་པ་ཞིག་ཡིན།
གཅིག རི་ཁུལ་དུ་གནས་བཅས་པ།
དེ་ཡང་གནའ་སྔ་མོ་ཞིག་ལ་སི་རི་ཡཱ“རྒྱལ་ཁབ་ཀྱི་རི་ཁུག་ཏུ་མིང་ལ་ལེ་ཕུའུ་ལུའོ་
པའོ་སེ་ཟེར་བའི་མི་ཡ་མཚན་ཅན་ཞིག་ཡོད། མ་གཞིར་ཉི་འོད་ཀུན་ལ་འཕྲོས་པའི་གནམ་
འོག་འདི་ཡངས་ཤིང་མུ་མཐའ་མེད་པ་ཡིན་མོད། ལེ་ཕུའུ་ལུའོ་པའོ་སེ་ལྟ་བུའི་གྱད་མི་ནི་
སླར་གཅིག་ཀྱང་རྙེད་མི་འགྱུར། ཁོའི་ལུས་ཕུང་གི་མཐོ་ཚད་ལ་ཕལ་ཆེར་འདོམ་པ་དགུ་
ཙམ་ཡོད་ཉེན་ཆེ། རྒུན་འབྲུམ་གྱི་འདབ་ལོ་འདྲ་བའི་ཁོའི་སྐྲ་ཚོགས་ཀྱི་དཀྱིལ་དུ་གཅེས་
སུ་རུང་བའི་རི་བྱིའུ་ཅི་ཙམ་གྱིས་ཚང་བཅས་ཡོད་པ་སུས་ཀྱང་མི་ཤེས། རྐང་ལག་ནི་རི་
ཁུག་ནགས་ཚལ་ཁྲོད་ཀྱི་ཐང་ཤིང་དང་འདྲ། ལམ་དུ་བསྐྱོད་ཚེ་རི་དང་གྲོག་རོང་ཚང་མ་
འགུལ་བའི་བྲག་ཅ་ཐོས་ཐུབ། གལ་ཏེ་རྔོན་རྒྱག་འདོད་ཚེ་སོར་མོ་སྒུལ་ཙམ་བྱས་ན་དོམ་
དང་ཤ་བ་ལ་སོགས་པ་གསུས་པའི་ནང་གི་དངོས་པོར་འགྱུར་འགྲོ། སྐབས་འགར་རི་ལས་
བབས་ཏེ་མཚོ་འགྲམ་དུ་ཉ་འཛིན་འདོད་དུས་སྨ་ར་གསོམ་ཤིང་དམར་པོ་ལྟ་བུའི་ཨོག་མ་
དེ་བྱེ་ཐང་སྟེང་དུ་སྦྱར་ཏེ་མཚོ་ཆུ་ཁམ་གང་བཏུངས་ན་ཏེའོ་ཉ་དང་སུང་ཉ་ལ་སོགས་པ་
ཚང་མ་མགོ་དཀྲུག་མཇུག་གཡུག་ངང་ཁ་ནང་དུ་འཛུལ་འོང་། གལ་ཏེ་ཟོག་འདྲེན་གྲུ་
གཟིངས་མཚོ་ཐོག་བརྒྱུད་ནས་འགྲོ་བའི་སྐབས་འཁེལ་ན་བསམ་ཡུལ་ལས་འདས་པའི་
མཚོ་རླབས་འཕེལ་འགྲིབ་ཀྱིས་ཡམ་ཡོམ་ཡང་ཡང་བྱས་ཏེ་གྲུ་དཔོན་འཚབ་ཤ་ལངས་ནས་
རྐང་འཁྲབ་ལག་འཁྲབ་ཏུ་འགྱུར་འགྲོ།
ཡིན་ནའང་ལེ་ཕུའུ་ལུའོ་པའོ་སེ་གཤིས་རྒྱུད་བཟང་ཞིང་། རི་ཁུལ་དུ་གནས་པའི་བུད་
ཤིང་འཐུ་མཁན་དང་རྔོན་པར་ལྟ་ཅི། འགྲུལ་བཞུད་བྱེད་མཁན་གྱི་འགྲུལ་པར་ཡང་བརྙས་
བཅོས་གཏན་ནས་མི་བྱེད། དེ་ལས་ལྡོག་སྟེ་བུད་ཤིང་འཐུ་མཁན་ལ་བཅད་ཟིན་པའི་ཤིང་
སྡོང་སྒྱེལ་རོགས་བྱེད་པ་དང་། རྔོན་པས་འདེད་བོར་ཤོར་བའི་བརྔོན་དངོས་བཙལ་ནས་
འཁྱེར་ཡོང་བ། འགྲུལ་པས་མི་ཐེག་པའི་ཁུར་པོ་རང་ཉིད་ཀྱི་ཕྲག་ཏུ་འཁུར་བ་སོགས་རྒྱུན་
དུ་མི་གཞན་ལ་ཕན་འདོགས་པར་དགའ། དེར་བརྟེན་ཉེ་འགྱངས་གང་རུང་དུ་གནས་པའི་
རི་ཁུལ་གྱི་མིས་ཁོ་ལ་ཞེ་ལོག་བྱེད་མཁན་གཅིག་ཀྱང་མེད། ཐེངས་ཤིག་གྲོང་ཚོ་ཞིག་ཡོད་
པ་དེའི་ལུག་རྫི་བྱིས་པ་ཞིག་བོར། ས་སྲོད་དུ་ལུག་རྫི་བྱིས་པའི་ཁྱིམ་གྱི་གནམ་མཐོངས་ཕྱེ་
བྱུང་། ཁྱིམ་མི་ཧང་སང་སྟེ་མགོ་བོ་ཡར་བཏེགས་ནས་ལྟ་དུས་གད་གཞོང་དང་མཚུངས་
པའི་ལེ་ཕུའུ་ལུའོ་པའོ་སེའི་སྦར་མཐིལ་ཆེན་པོ་དེའི་ནང་ན་གཉིད་དུ་ཡུར་བའི་ལུག་རྫི་
བྱིས་པ་དེ་བཅུག་སྟེ་སྐར་ཚོགས་བཀྲ་བའི་བར་སྣང་ནས་དལ་བུར་ཕབ་འོང་། ཁོ་པ་བདུད་
འདྲེ་གཏན་ནས་མིན། ཁོའི་སེམས་རྒྱུད་ནི་ཅི་འདྲའི་གུས་བཀུར་ཞུ་འོས་པ་ཞིག་རེད་ཨང་།
རི་ཁུལ་གྱི་མི་ལ་ལེ་ཕུའུ་ལུའོ་པའོ་སེ་འཕྲད་དུས་རྒྱུན་དུ་བག་ལེབ་དང་ཆང་རག་
སོགས་བཏོན་ནས་སྣེ་ལེན་བྱེད་པ་དང་། མཛའ་ཞིང་བརྩེ་བའི་ངང་ཁ་བརྡ་བྱེད། དེ་ཡང་
ཉིན་ཞིག་བུད་ཤིང་འཐུ་མཁན་འགའ་ཞིག་བུད་ཤིང་གཅོད་ཕྱིར་ཤུག་སྡོང་ཁེངས་པར་
སྐྱེས་པའི་ནགས་ཚལ་སྟུག་པོ་ཞིག་གི་དཀྱིལ་དུ་སླེབས་དུས་རི་སྐྱེས་སྨུག་དཀར་གྱི་བར་
ནས་དལ་ལྷོད་ལྷོད་ངང་ཐོན་ཡོང་བའི་ལེ་ཕུའུ་ལུའོ་པའོ་སེ་འཕྲད་ཅིང་། བློ་གཅིག་སེམས་
གཅིག་གིས་ཁོ་པར་སྣེ་ལེན་ཞིག་བྱེད་འདོད་པས་དེས་ན་ས་ལ་ལྷུངས་པའི་ཤིང་ལོར་མེ་
སྤར་ཏེ་ཁོ་པར་ཨ་རག་ཚ་པོ་བཟོས། ལེ་ཕུའུ་ལུའོ་པའོ་སེའི་ངོས་ནས་བཤད་ན་ཤེལ་དམ་
ནང་གི་ཨ་རག་དེ་ཙམ་ནི་ཐིགས་པ་གཅིག་དང་མཚུངས། འོན་ཏེ་ཁོ་པ་ཧ་ཅང་དགའ་བར་
གྱུར། ཁོས་བུད་ཤིང་འཐུ་མཁན་གྱི་ཟས་ལྷག་རྣམས་ས་སྟེང་དུ་འཕོས་ཏེ་མགོ་སྟེང་གི་རི་
བྱིའུ་རྣམས་རྒུམ་དུ་བཅུག དེ་ནས་སྐྱིལ་ཀྲུང་དུ་བསྡད་དེ་བཤད་རྒྱུར།
“གུས་པ་མི་རུ་སྐྱེས་ཡོད་ན་བྱས་རྗེས་བཞག་སྟེ་དཔོན་ཆེན་གྱི་གོ་གནས་ཤིག་ཞུ་
དགོས་ངེས་ཡིན་འདུག”
བུད་ཤིང་འཐུ་མཁན་གྱིས་ཉན་རྗེས་དེ་ཚོས་ཀྱང་ཀུ་རེའི་ངང “ ཨ་ཙི། ཁྱེད་ལྟ་བུའི་
གྱད་མིས་གྲོང་ཁྱེར་གཉིས་གསུམ་ལེན་པར་ལག་པ་ཨ་སློག་རྒྱག་པ་ལྟར་ལས་སླ་པོ་མ་རེད་
དམ” ཞེས་སྨྲས།
སྐབས་དེར་ལེ་ཕུའུ་ལུའོ་པའོ་སེས་ངོ་གདོང་བྱ་དཀའ་བའི་རྣམ་འགྱུར་དང་བཅས་
འདྲི་རྒྱུར། “དོན་ཞིག་སྒྲུབ་ཁག་པོ་འདུག གུས་པ་ཡུན་རིང་རི་ཁུལ་དུ་བསྡད་པས་
དམག་མིར་ཞུགས་ནས་དམག་རྒྱག་འདོད་ན་དམག་དཔོན་སུ་ཞིག་ལ་རྒྱབ་རྟེན་བཅོལ་
དགོས་རེད་དམ། ད་དུང་དེང་དུས་ས་སྟེང་དུ་འགྲན་ཟླ་བྲལ་བའི་དཔའ་བོ་དེ་ཡང་སྙིང་
རྒྱལ་ཁབ་གང་ཞིག་གི་དམག་དཔོན་ཡིན་ནམ། ཁོང་སུ་ཡིན་ནའང་གུས་པས་ཁོང་གི་རྟ་
ཁའི་མདུན་དུ་བརྒྱུགས་ཏེ་ལྷག་བསམ་ཟོལ་མེད་ངང་ཞབས་ཕྱི་ཞུ་འདོད་ཡོད།”
“ད་བྱེད་དུས་དོན་དེ་ཡིན་པ་རེད། ངའི་ལྟ་ཚུལ་ལ་དཔའ་ཉམས་ཀྱི་ཐད་ནས་བཤད
ན་ད་ལྟའི་གནམ་འོག་འདིར་དམག་དཔོན་སུ་ཞིག་གིས་ཀྱང་ཕལ་ཆེར་ཨན་ཐི་ཨའོ་ཅི་
ཡཱའི \རྒྱལ་པོ་དང་བསྡུར་མི་ཐུབ" ཅེས་བུད་ཤིང་འཐུ་མཁན་གྱིས་ལན་དེ་སྐད་བཏབ།
ལེ་ཕུའུ་ལུའོ་པའོ་སེས་ཉན་རྗེས་སྤྲོ་བ་ཆེར་འཕེལ་ཏེ “འོ་ན་ང་ལམ་སེང་རྡོག་ཐོན་
བྱེད་ཀྱི་ཡིན” ཟེར།
དེ་ལྟར་རྗོད་བཞིན་དེའུ་ལྟ་བུའི་ལུས་པོ་དེས་ཡར་ལངས། སྐབས་དེར་ཡ་མཚན་པ་
ཞིག་ནི་ཁོའི་མགོ་སྟེང་གི་རི་བྱིའུ་རྣམས་སྐབས་ཤིག་རིང་གཅིག་རྗེས་གཉིས་མཐུད་ཀྱིས་
གཤོག་པ་བརྐྱངས་ཏེ་ཡལ་འདབ་སྣོལ་མ་དྲ་བ་དང་འདྲ་བའི་བར་སྣང་དུ་འཕུར་ཞིང་། ཐ་
ན་བྱིའུ་ཕྲུག་གཅིག་ཀྱང་ལུས་མེད། རི་བྱིའུ་དེ་དག་འཕྲེད་དུ་སྐྱེས་པའི་ཤུག་སྡོང་གི་ཡལ་
འདབ་སྟེང་དུ་བབས་པས་ཤུག་སྡོང་ལ་གཡུར་ཟའི་འབྲས་བུ་བཏགས་པ་དང་མཚུངས། ལེ་
ཕུའུ་ལུའོ་པའོ་སེས་ཡ་མཚན་ངང་རི་བྱིའུ་དེ་དག་ལ་བལྟས་ཤིང་། ཡུད་ཙམ་ནས་རིག་པ་
ཕྱིར་བཀུག་སྟེ་ད་གཟོད་གཞི་ནས་རྐང་འོག་ཏུ་འདུས་པའི་བུད་ཤིང་འཐུ་མཁན་ལ་བརྩེ་བ་
ཟབ་མོས་ཞལ་གྱེས་ཞུས་ཏེ་སླར་ད་གིན་ལྟར་རི་སྐྱེས་སྨྱུག་དཀར་རྡོག་པས་རྫི་བཞིན་རང་
ཉིད་གཅིག་པུ་གོམ་ཞེང་ཆེན་པོས་རི་ཁུག་ནས་ཐོན།
དེ་ཡང་ལེ་ཕུའུ་ལུའོ་པའོ་སེ་དཔོན་ཆེན་གྱི་མཚན་གནས་ལེན་འདོད་ཡོད་པའི་དོན་
དེ་མི་རིང་བར་ཉེ་འགྱངས་ཀྱི་གྲོང་ཚོ་གང་སར་ཁྱབ། ཡུན་རིང་མ་འགོར་བར་སླར་གཏམ་
ཞིག་ཁྱབ་འོང་། བཤད་སྲོལ་ལ་མཐའ་མཚམས་དང་བར་ཐག་ཉེ་བའི་མཚོ་འགྲམ་དུ་གྲུ་
ཆེན་པོ་ཞིག་འདམ་དུ་ཚུད་དེ་ཉ་པ་ཁག་ཅིག་གིས་འཐེན་མ་ཐུབ་པར་སེམས་ཁྲལ་བྱེད་
བཞིན་ཡོད། སྐབས་དེར་ག་ནས་ཡོང་བ་མི་ཤེས་པའི་གྱད་མི་ཞིག་གིས་གྲུའི་དར་ཤིང་ནས་
བཟུང་སྟེ་ཤེད་ཤུགས་ཅི་ཡང་འདོན་མི་དགོས་པར་སྐམ་སར་འཐེན། ཉ་པ་རྣམས་ཧ་ལས་ཏེ་
ཁ་གདངས་མིག་བགྲད་ངང་སྐད་ཆ་བཤད་མི་ཐུབ་པར་ལུས་དུས་མི་ཡ་མཚན་ཅན་དེ་གར་
སོང་ཆ་མེད་དུ་གྱུར་ཟིན་སྐད། ལེ་ཕུའུ་ལུའོ་པའོ་སེ་ངོ་ཤེས་པའི་མི་ཚོས་སེམས་རྩ་འཁོལ་
བའི་མི་བཟང་དེ་མཐར་སི་རི་ཡཱ་ལས་བྲལ་བ་ཚོད་དཔག་ཐུབ་ཅིང་། ཁོ་ཚོ་ནུབ་ཕྱོགས་སུ་
འགྱིངས་པའི་རི་ཚོགས་ཀྱི་རྩེ་མོར་ལྟ་ཐེངས་རེར་བློ་ཕམ་ཆེན་པོ་སྐྱེས་ཏེ་མགོ་བོ་དགྱེས་
ནས་དངན་རིང་དབང་མེད་དུ་ཤོར་འགྲོ། ཡང་གཅིག་བཤད་ན་ལུག་རྫི་བྱིས་པ་དེས་ཉི་མ་
ནུབ་རིར་བཞུད་ཐེངས་རེར་གྲོང་སྣེའི་ཐང་ཤིང་ཞིག་གི་རྩེ་མོར་འཛེགས་ཏེ་སྡོང་འོག་གི་
ལུག་ཁྱུ་ཡང་བརྗེད་པ་ལྟར་གདུང་ཤུགས་ཆེན་པོས་ལེ་ཕུའུ་ལུའོ་པའོ་སེ། ང་ཁྱེད་རང་ཧ་ཅང་
དྲན་གྱིན་འདུག ཁྱེད་རང་རི་ཀླུང་བརྒལ་ནས་གང་དུ་སོང་བ་ཡིན་ཞེས་འབོད་པར་བྱེད།
ཀློག་མཁན་རྣམ་པ། རྗེས་སུ་ལེ་ཕུའུ་ལུའོ་པའོ་སེ་ལམ་འགྲོ་ཇི་ལྟར་རྒྱུགས་པ་མཁྱེན་
འདོད་ན་ལེའུ་ཕྱི་མའི་གསལ་འགྲེལ་ལ་གཟིགས་པར་འཚལ།
གཉིས། འབྲལ་མེད་ཀྱི་བདེ་སྡུག
དེ་ཡང་ལེ་ཕུའུ་ལུའོ་པའོ་སེ་ཚེགས་མེད་བདེ་བླག་ངང་རྒྱལ་ས་ཨན་ཐི་ཨའོ་ཅི་ཡཱ་ལ་
འབྱོར། ཨན་ཐི་ཨའོ་ཅི་ཡཱའི་སྐོར་གླེང་ན་རི་ཁུལ་དང་རྩ་བ་ནས་མི་འདྲ། དེ་དུས་འདི་གར་
རིན་ཆེན་ནོར་བུ་སྣ་ཚོགས་ཀྱིས་ཕྱུག་ཅིང་འཇིག་རྟེན་ན་དོ་ཟླ་བྲལ། ལེ་ཕུའུ་ལུའོ་པའོ་
སེ་གྲོང་ཁྱེར་ནང་སླེབས་མ་ཐག་སྐྱེས་ཕོ་མོ་མང་པོས་རུབ་ཡོང་བས་བགྲོད་བདེ་བའི་ཁྲོམ་
ལམ་རྣམས་ཀྱང་ཡོངས་སུ་འགགས་ནས་ཐར་ས་མེད་པར་གྱུར། ལེ་ཕུའུ་ལུའོ་པའོ་སེས་མི་
ཚོགས་ཀྱི་རྒྱ་མཚོའི་དཀྱིལ་དུ་ཕར་འབུད་ཚུར་བཙིར་བྱེད་པར་མ་བལྟོས་པར་མདུན་དུ་
བསྐྱོད། ཁོ་པ་གྲགས་ཆེའི་སྐུ་དྲག་མི་རྒྱུད་ཀྱི་གཟིམ་ཤག་ཁ་སྤྲོད་དུ་ཡོད་པའི་ལམ་མདོར་
འབྱོར་དུས་ཏག་ཏག་རྒྱལ་པོའི་ཕེབས་འཁོར་སྲུང་དམག་གི་སྲུང་སྐྱོབ་འོག་ཡོང་བ་དང་
སྐབས་འཁེལ། ལྟད་མོ་ལྟ་མཁན་རྣམས་ཡུད་ཙམ་ལ་ཕྱོགས་བཞིར་གྱེས་ཏེ་ལམ་བུ་གཟུར་
བས་ལེ་ཕུའུ་ལུའོ་པའོ་སེ་གཅིག་པུ་སྲང་ལམ་དུ་ཀེ་རེར་ལུས། དེས་ན་ལེ་ཕུའུ་ལུའོ་པའོ་
སེས་ཕེབས་འཁོར་གྱི་མདུན་དུ་པུས་མོ་བཙུགས། གླང་པོ་ཆེའི་སུག་ལག་ལྟར་སྦོམ་པའི་
ལག་ཡུ་གཉིས་ས་སྟེང་དུ་བཞག་སྟེ་མགོ་བོ་བསྒུར་ནས་བཤད་རྒྱུར།
“གུས་པ་ནི་རི་ཁུལ་གྱི་མི་ཡིན། མིང་ལ་ལེ་ཕུའུ་ལུའོ་པའོ་སེ་ཟེར་གྱི་ཡོད། གོ་ཐོས་
ལ་དེང་དུས་ཀྱི་ཨན་ཐི་ཨའོ་ཅི་ཡཱའི་རྒྱལ་པོ་ནི་གནམ་འོག་ཏུ་འགྲན་ཟླ་བྲལ་བ་རེད་ཟེར་
བས་དེས་ན་ལམ་ཐག་རིང་པོའི་དཀའ་ངལ་ལ་མ་འཛེམས་པར་རྒྱབ་རྟེན་བཅོལ་བར་ཡོང་
སྟེ་རྒྱལ་པོ་མཆོག་ལ་ཞབས་ཕྱི་ཞུ་འདོད་པ་ཡིན།” རྒྱལ་པོའི་སྐུ་བཅར་གྱིས་ལེ་ཕུའུ་ལུའོ་
པའོ་སེའི་རྣམ་པ་དེ་མཐོང་མ་ཐག་སྐྲག་ནས་བླ་ཆད་པ་དང་། གདོང་ལེན་སྐུ་སྲུང་གིས་ཧ་
ལམ་རལ་གྲི་ཤུབས་ནས་འབྱིན་ཞིང་། སྐད་ཆ་དེ་ཐོས་རྗེས་ད་གཟོད་གནོད་སེམས་མེད་པ་
ཤེས་ཏེ་རུ་སྟར་བགྲོད་མཚམས་འཇོག་རྒྱུའི་བཀའ་བཏང་བ་དང་། སྐུ་བཅར་གྱིས་རྒྱལ་པོར་
དོན་རྩ་སྙན་དུ་གསོལ། རྒྱལ་པོས་བཀའ་བསྒོས་དོན།
“གྱད་མི་འདིར་དྲག་ཤུགས་ཁྱད་དུ་འཕགས་པ་ཡོད་ངེས་པས་སྔོན་ལ་མི་ཁོངས་སུ་
ཆུག་ཅིག" ཅེས་སྨྲས་པ་མ་ཟད། གཟིགས་སྐྱོང་དམིགས་བསལ་གནང་སྟེ་སྲུང་དམག་གི་
ཁོངས་སུ་བཙུད་ནས་བྱ་བ་སྒྲུབ་དགོས་པའི་བཀའ་བཏང་། ལེ་ཕུའུ་ལུའོ་པའོ་སེ་དགའ་བ་
འབུམ་གྱིས་མྱོས་ཤིང་། ཚེ་གང་གི་བསམ་དོན་ལྷུན་གྱིས་གྲུབ། དེ་མ་ཐག་གྱད་མི་སུམ་ཅུས་
ཀྱང་འདེགས་མི་ཐུབ་པའི་རྒྱལ་པོའི་ཆ་སྒམ་ཕྲག་ཏུ་བཏེགས་ཏེ་རྒྱལ་པོ་དང་བཅས་པའི་
མཉམ་སྐྱོད་པ་རྣམས་ཀྱི་རྗེས་འབྲངས་ནས་སྤྲོ་ལྷང་ལྷང་ངང་ཕོ་བྲང་དུ་བསྐྱོད། ལེ་ཕུའུ་
ལུའོ་པའོ་སེས་རི་ཆུང་དང་མཉམ་པའི་ཆ་སྒམ་ཕྲག་ཏུ་བཏེགས་ཏེ་མཉམ་སྐྱོད་ཀྱི་མི་རྟ་དེ་
དག་ལ་ཐུར་དུ་ལྟ་གིན་ལག་པ་ཆེན་པོ་དེ་གཡུག་བཞིན་རུ་སྟར་གྱི་དཀྱིལ་ནས་བསྐྱོད་པས་
ཁྱད་མཚར་བའི་ཚུལ་དེར་མི་རྣམས་ཧང་སངས་པར་གྱུར།
དུས་དེ་ནས་བཟུང་ལེ་ཕུའུ་ལུའོ་པའོ་སེ་གོང་མའི་སྲུང་དམག་ཏུ་གྱུར་ཏེ་ལུས་ལ་
སོ་རས་ལས་བཟོས་པའི་དམག་ཆས་ནག་པོ་གྱོན་པ་དང་། སྐེད་པར་གྲི་ཤུབས་མཚལ་ཀ་
ཅན་གྱི་གྲི་རིང་བཏགས་ཏེ་ཉིན་མཚན་ལྟོས་མེད་དུ་རྒྱལ་པོའི་ཕོ་བྲང་སྲུང་བཞིན་གནས།
སྟབས་ལེགས་པ་ཞིག་ལ་མི་རིང་བར་བྱས་རྗེས་འཇོག་རྒྱུའི་གོ་སྐབས་སླེབས་བྱུང་། དེ་ནི་
རྒྱལ་ས་བཙན་བཟུང་བྱེད་ཕྱིར་ཁྱིམ་མཚེས་རྒྱལ་ཁབ་ཀྱི་དཔུང་ཆེན་ཚུར་རྒོལ་བྱེད་པར་
ཡོང་གིན་ཡོད། ད་བྱེད་དུས་ཁྱིམ་མཚེས་རྒྱལ་ཁབ་ཀྱི་དམག་སྤྱི་ཆེན་མོ་དེས་དེ་སྔོན་སེང་
གེའི་རྒྱལ་པོ་ལག་པས་བསྡམས་ཤིང་། སྐྱེ་བོ་ཁྲི་ཡིས་གླགས་མི་འཁེལ་བའི་དཔའ་ངར་
ལྡན། དེ་འདྲ་ཡིན་མོད། ཨན་ཐི་ཨའོ་ཅི་ཡཱའི་རྒྱལ་པོས་ཀྱང་རྒྱལ་ཁབ་གཉིས་ཀྱི་གཡུལ་
འགྱེད་ལ་སྣང་ཆུང་སྤུ་ཙམ་ཡང་མ་བྱས་པར་ཉེ་དུས་གསར་དུ་བསྡུས་པའི་ལེ་ཕུའུ་ལུའོ་
པའོ་སེ་གདོང་ལེན་པར་བསྐོས་པ་དང་། རྒྱལ་པོ་སྐུ་ངོ་མས་སྒར་ཆེན་དུ་བསྡད་ནས་དམག་
རིགས་གསུམ་གར་བཀོད་འདོམས་བྱས། ལེ་ཕུའུ་ལུའོ་པའོ་སེ་ལ་འགན་ཆེན་དེ་འཁུར་
རྒྱུ་བྱུང་བས་དགའ་བས་མྱོས་ཏེ་ལུས་པོ་གང་དུ་གནས་པ་ཡང་མི་ཤེས་པར་གྱུར་པ་དེར་ཡ་
མཚན་རྒྱུ་མེད།
མི་རིང་བར་དམག་གྲ་བསྒྲིགས་ཏེ་རྔ་དང་འཁར་རྔ་རྡུང་བཞིན་རྒྱལ་པོས་ལེ་ཕུའུ་
ལུའོ་པའོ་སེ་ལ་དཔུང་ཆེན་གྱི་སྣེ་ཁྲིད་ནས་རྒྱལ་མཚམས་ཀྱི་ཀླུང་ཐང་དུ་དཔུང་འཇུག་བྱ་
དགོས་པའི་བཀའ་བཏང་། དགྲ་དམག་ཀྱང་གྲ་སྒྲིག་ཨང་གསར་བྱས་ཏེ་དམག་འཐབ་ཀྱི་གོ་
སྐབས་འཚོལ་བ་ལས་ནར་འགྱངས་བྱེད་ག་ལ་སྲིད། དེ་མུར་སྣ་མང་དམག་དར་ལྷབ་ལྷུབ་
ཏུ་གཡོས་ཏེ་གནམ་ས་བསྒྲིབས། ནམ་མཁའ་འགུལ་བའི་གསོད་རྒྱོབ་ཀྱི་སྐད་སྒྲ་གཡས་
འཇགས་གཡོན་ལངས་བྱེད། ཕྱོགས་གཉིས་འཐབ་མོ་འགྱེད་ཉེར་ཡོད་པའི་སྐབས་ན་ཨན་
ཐི་ཨའོ་ཅི་ཡཱའི་དམག་གྲའི་དཀྱིལ་ནས་དམག་དཔོན་ཞིག་དལ་ལྷོད་ལྷོད་ངང་ཐོན་འོང་།
མི་དེ་གཞན་མ་ཡིན་པར་ཏག་ཏག་ལེ་ཕུའུ་ལུའོ་པའོ་སེ་ཡིན། དེ་ཡང་གྱད་མི་དེའི་དེ་རིང་
གི་ཆ་ལུགས་ལ་གཟིགས་དང་། མགོ་བོར་གླང་ཀོའི་རྨོག་ཞྭ་གྱོན། ལུས་ལ་ལྕགས་ཁྲབ་
བཀླུབས། ལག་ཏུ་ཡུ་བ་ཐུང་ཞིང་དངོ་རིང་བ་ཁྲེ་ཙེ་བདུན་ཡོད་པའི་གྲི་རིང་ཞིག་ཐོགས།
ངོ་མ་ཆེས་ཆེ་བའི་མཆོད་རྟེན་གསོན་པོ་ཞིག་སྟེ། ས་གཞི་ཡང་ཆུང་བར་སྣང་ཞིང་། ས་གཡོ་
རི་འགུལ་གྱི་བརྗིད་ཉམས་ལྡན། ལེ་ཕུའུ་ལུའོ་པའོ་སེས་སྐྱིད་པ་བསྒྲད་དེ་ཕྱོགས་གཉིས་ཀྱི
དམག་དཔུང་བར་དུ་ལངས་ནས་གྲི་རིང་གཡུག་གཡུག་གིས་དགྲ་དམག་ལ་གཏད་ནས་
སྐད་ངག་འབྲུག་སྒྲ་ལྡིར་བ་ལྟར་བཀའ་ཕབ་དོན།
“ཐག་རིང་སར་གནས་པ་ཚོ་སྐད་སྒྲར་ཉོན་ཅིག ཐག་ཉེ་སར་གནས་པ་ཚོ་མིག་
གདངས་ནས་ལྟོས་ཤིག བདག་ནི་ཨན་ཐི་ཨའོ་ཅི་ཡཱའི་རྒྱལ་པོའི་མངའ་འོག་གི་དམག་
དཔོན་ངར་མ། སྙན་གྲགས་གང་སར་ཁྱབ་པའི་ལེ་ཕུའུ་ལུའོ་པའོ་སེ་ཡིན། ངེད་རྒྱལ་པོའི་
གཟིགས་སྐྱོང་ཆེན་པོ་ཐོབ་སྟེ་གདོང་ལེན་དམག་དཔོན་ཆེན་མོའི་འགན་འཁུར་ཡོད། ད་
ལྟ་དམག་དཔུང་གཉིས་དམག་གྲ་བསྒྲིགས་པའི་གནས་འདི་རུ་སུ་ཞིག་ང་དང་ཤི་འཛིང་
བྱེད་པར་ཡོང་གི་ཡིན།" དེ་ཡང་གནའ་སྔ་མོར “ཧྥི་ལི་དཔོན་རྒྱུད" ཀྱི་དཔའ་རྟུལ “ཀོ་
ལི་ཡཱ” ཡིས་ལུས་ལ་ལྕགས་ཀྱི་ཉ་ཁྲབ་གྱོན་པ་དང་། ལག་ཏུ་ཟངས་ཀྱི་མདུང་ཆེན་ཐོགས་
ཏེ་དམག་སའི་དཀྱིལ་དུ་ཁྲོ་བའི་ང་རོ་བསྒྲགས། དེ་དང་བསྡུར་ན་སྐབས་འདིའི་ལེ་ཕུའུ་
ལུའོ་པའོ་སེ་ནི་དཔའ་རྔམ་ཆེ་ཞིང་དེ་ལས་ཞན་པ་གཏན་ནས་མེད། ངོ་མ་ཁྱིམ་མཚེས་
རྒྱལ་ཁབ་ཀྱི་དམག་ཧྲག་དང་དཔའ་ཆེན་དམག་དཔོན་ཚང་མ་ཁུ་སིམ་མདོག་ཤོར་དུ་གྱུར་
ཅིང་། ཡུན་རིང་སོང་ཡང་ཨ་ལན་སློག་ཕོད་མཁན་གཅིག་ཀྱང་མེད། ངང་ཚུལ་དེ་མཐོང་
སྐབས་དགྲ་ཕྱོགས་རྒྱལ་ཁབ་ཀྱི་དམག་སྤྱི་ཆེན་མོའི་སེམས་སུ་གལ་ཏེ་ཕོ་གཡོག་དེ་རྩ་
མེད་མ་བཟོས་ན་ཁོ་ཚོ་ཕམ་ངེས་ཡིན་པར་གདོན་མི་ཟ་སྙམ། དེས་ན་གོ་ཁྲབ་མཛེས་པར་
བཀླུབས་པའི་དགྲ་བོའི་དམག་སྤྱིས་རིང་ཚད་ཁྲེ་ཙེ་གསུམ་ཅན་གྱི་དཔའ་དམ་ཤུབས་ལས་
ཕྱུང་། དམག་རུའི་མདུན་དུ་རྟ་ཁ་གནམ་ལ་ཀེར་ཏེ་སྐད་ཤུགས་ཆེན་པོས་རུས་མིང་བཤད་
རྗེས་ཐད་ཀར་ལེ་ཕུའུ་ལུའོ་པའོ་སེའི་མགོ་ལག་ལེན་པར་ཡོང་། འདི་ཕྱོགས་ཀྱི་ལེ་ཕུའུ་
ལུའོ་པའོ་སེ་དེས་ཅི་ལའང་མི་བརྩི། ཁོས་རིང་ཚད་ཁྲེ་ཙེ་བདུན་ཅན་གྱི་དཔའ་དམ་ཤུབས་
ལས་བཏོན་ཞིང་འཐབ་སྐོར་གཉིས་གསུམ་ཙམ་ནས་ཐིང་སྒྲ་དང་བཅས་གཅེས་གྲི་དོར། སྤྲ་
ལག་ཇི་ལྟའི་ལག་པ་རིང་པོ་དེ་བསྲིངས་ཙམ་བྱས་ཏེ་དགྲ་དམག་གི་དམག་སྤྱི་རྟ་སྒའི་སྟེང་
ནས་བཟུང་ཐོག་རྡེའུ་འཕངས་པ་ལྟར་བར་སྣང་དུ་མཐོན་པོར་འཕངས། དགྲ་དམག་གི་
དམག་སྤྱི་བར་སྣང་དུ་སྐོར་བ་འཁྱིར་བཞིན་ཆག་སྒྲ་དང་བཅས་ཁོ་པའི་དམག་རུའི་དཀྱིལ་
དུ་ལྷུངས་ཏེ་ཤ་ཐོར་རུས་ཐོར་དུ་གྱུར། ཉེན་ཁ་མཐར་སོན་པའི་སྐབས་དེར་ཨན་ཐི་ཨའོ་ཅི་
ཡཱའི་དཔུང་ཆེན་གྱིས་མགྲིན་གཅིག་ཏུ་ངར་སྐད་སྒྲོག་ཅིང་། རྒྱལ་པོའི་ཕེབས་འཁོར་གྱི་
མཐའ་ནས་སྐོར་གྱིན་གངས་རྡིབ་བརྒྱབ་པ་ལྟར་དགྲ་དམག་གི་དམག་གྲའི་ཕྱོགས་སུ་འུར།
དགྲ་དམག་ཚུགས་ཀ་མ་བརྟན་པར་རྨོག་དབྱུག་ཁྲབ་དོར་གྱིས་མགོ་བོར་སྦར་མོ་བཀབ་
ནས་ཝ་ལྟར་བྲོས་སོང་བས་གཡུལ་ཉེས་རྒྱ་འུབས་མི་འདུས་པར་གྱུར། ཉིན་དེར་ཨན་ཐི་
ཨའོ་ཅི་ཡཱའི་རྒྱལ་པོར་རྒྱལ་ཁ་ཡོངས་སུ་ཐོབ་པ་དང་། གོ་ཐོས་སུ་དགྲ་བོའི་དམག་དཔོན་གྱི་
མགོ་ལག་བླངས་པ་ནི་ལོ་གཅིག་གི་ཉིན་གྲངས་ལས་མང་ཟེར།
རྒྱལ་པོ་ལྷག་པར་མཉེས་ཏེ་དེ་མ་ཐག་རྒྱལ་ཁའི་རོལ་མོ་དཀྲོལ་བཞིན་དཔུང་ཆེན་
ཕོ་བྲང་དུ་ཕྱིར་ལོག་བྱས། རྒྱལ་པོས་བྱས་རྗེས་ལ་བལྟོས་ནས་བྱ་དགའ་སྤྲད། ལེ་ཕུའུ་ལུའོ་
པའོ་སེ་ལ་རྒྱལ་ཕྲན་རྒྱལ་པོའི་ཆོ་ལོ་བསྩལ་པ་དང་། ད་དུང་བློན་པོ་རྣམས་ལ་གསོལ་སྟོན་
བཤམས་ཏེ་ཚང་མར་བདག་རྐྱེན་བསྩལ། གནས་ཚུལ་གཟེངས་བསྟོད་གསོལ་སྟོན་གྱི་
མཚན་མོ་དེར་ཐོན་ཡོད། སྐབས་དེའི་རྒྱལ་ཁབ་ཁག་གི་གོམས་སྲོལ་ལྟར་ཉིན་དེའི་མཚན་
མོར་རོལ་མོ་ཀོ་ཕངས་དཀྲོལ་བར་མཁས་པའི་ཆོས་དཔོན་ཞིག་གདན་དྲངས། སྒྲོན་སྟེགས་
ཆེན་པོའི་མེ་འོད་ཀྱི་འོག་ན་ཁོས་མ་ལག་བདེ་པོས་རྒྱུད་སྐུད་ཀྱི་དབྱངས་བཀོལ་ཏེ་གསོན་
ཉམས་ལྡན་པའི་ངང་གནའ་ནས་ད་བར་གྱི་གཡུལ་འགྱེད་ཀྱི་གཏམ་རྒྱུད་དཀྲོལ་ལེན་བྱས།
ལེ་ཕུའུ་ལུའོ་པའོ་སེའི་ཕུགས་འདུན་མངོན་འགྱུར་བྱུང་བས་གད་མོས་ཁ་བཙུམ་མི་ཐུབ་
པར་གྱུར་ཏེ་ཁ་ཆུ་ཡང་བཞུར་བར་ཉེ་ཞིང་། སྐབས་དེར་ཆང་ཕོར་ཡང་ཡང་བཏེགས་ཏེ་རྒུན་
ཆང་ཞིམ་པོ་ཅི་དགར་འཐུང་རྒྱུ་ཁོ་ནར་ཡེངས། བཟི་མིག་རབ་རིབ་ཀྱི་ནང་ན་གློ་བུར་དུ་ཁ་
སྤྲོད་ཀྱི་དར་ཡོལ་ནང་དུ་ཡོད་པའི་རྒྱལ་པོའི་སྤྱོད་ཚུལ་དེ་ཡ་མཚན་ཤིན་ཏུ་ཆེ་བར་མཐོང་།
དེ་ཡང་ཆོས་དཔོན་གྱིས་དཀྲོལ་ལེན་བྱེད་དུས “བདུད” ཅེས་པའི་ཚིག་དེ་འདོན་ཐེངས་
རེར་རྒྱལ་པོས་འཚབ་འཚུབ་ངང་ལག་པ་ཡར་བཀྱག་སྟེ་རྒྱ་གྲམ་ཞིག་འགོད་པར་བྱེད། སྤྱོད་
ཚུལ་དེ་སྤྱིར་བཏང་ཞིག་མིན་ཞིང་། ཐ་ན་གཟབ་ནན་ཤིན་ཏུ་ཆེ་བར་སྣང་། ལེ་ཕུའུ་ལུའོ་
པའོ་སེས་མགོ་འཐོམ་རྨོངས་ཚོད་ངང་ཉེ་འགྲམ་གྱི་དཔའ་རྟུལ་ཞིག་ལ་དྲིས་དོན།
“རྒྱལ་པོ་མཆོག་རྒྱ་གྲམ་དེ་ལྟར་འགོད་དགོས་དོན་ཅི་ཡིན་ནམ།”
དཔའ་རྟུལ་དེས་ལན་འདེབས་རྒྱུར།
“དེ་ནི་བདུད་རྒྱལ་མཐུ་སྟོབས་ཆེ་བས་གནམ་འོག་གི་མི་རྣམས་བརླ་སྟེང་དང་ལག་
མཐིལ་དུ་བཞག་ནས་ལག་རྩེད་རྩེ་གིན་ཡོད། ཕལ་ཆེར་རྒྱལ་པོ་མཆོག་བདུད་གྲིབ་སེལ་
ཆེད་རྒྱ་གྲམ་བཀོད་དེ་བདེ་འཇགས་སྲུང་བ་ཡིན་ཤས་ཆེ།"
ལེ་ཕུའུ་ལུའོ་པའོ་སེས་ཉན་རྗེས་དོགས་པ་རང་བཞིན་དུ་སྐྱེས་ཏེ་ཡང་བསྐྱར “ཨན་
ཐི་ཨའོ་ཅི་ཡཱའི་རྒྱལ་པོ་ནི་ས་སྟེང་དུ་འགྲན་ཟླ་བྲལ་བའི་དཔའ་བོ་ཞིག་ཡིན་པར་བསམས་
ན་བདུད་དེས་ཐ་ན་མཛུབ་མོ་གཅིག་ལའང་རེག་ཕོད་ཨེ་ཡོང” ཞེས་དྲིས།
དཔའ་རྟུལ་གྱིས་མགོ་གཡུག་བཞིན་བཤད་རྒྱུར།
“མ་རེད། མ་རེད། རྒྱལ་པོ་མཆོག་གི་ཟིལ་ཤུགས་དེས་བདུད་ཀྱི་དོ་ཡ་ཆོག་པའི་ངེས
པ་མེད།"
སྐད་ཆ་དེ་ཐོས་མ་ཐག་རི་ཁུལ་གྱི་གྱད་མི་དེ་མུར་ཁོང་ཁྲོ་རབ་ཏུ་ཟོས་ཏེ་སྐད་ཤུགས་
ཆེན་པོས་སྨྲས་དོན།
“གུས་པས་རྒྱལ་པོར་སྲི་ཞུ་ཧུར་ཐག་སྒྲུབ་པ་ནི་རྒྱལ་པོ་མཆོག་ས་སྟེང་དུ་འགྲན་ཟླ་
བྲལ་བའི་དཔའ་བོ་ཞིག་ཡིན་པ་གོ་ཐོས་བྱུང་བས་ཡིན། གལ་ཏེ་ཁོ་རྒྱལ་པོས་ཀྱང་བདུད་ལ་
མགོ་སྒུར་ཕྱག་འཚལ་བྱེད་དགོས་ཀྱི་ཡོད་ན་གུས་པ་བདུད་དེའི་གཡོག་རྒྱུག་པར་འགྲོ་གི་
ཡིན།” དེ་ལྟར་ཤོད་བཞིན་ཆང་ཕོར་ས་སྟེང་དུ་བརྡབས་ཏེ་ཡར་ལངས་པར་བརྩམས། དེར་
ཡོད་དཔའ་རྟུལ་རྣམས་མ་གཞི་ནས་ཁོའི་དེ་རིང་གི་དམག་འཐབ་བྱས་རྗེས་ལ་ཕྲག་དོག་
ཆེར་ལངས་ཏེ་མིག་ནང་གི་གྲ་མ་དེ་འབུད་ཐུབ་ན་ཅི་མ་རུང་སྙམ་བཞིན་ཡོད་པ་ན་སྐད་
ཅོར་མགྲིན་གཅིག་ཏུ་བརྒྱབ་དོན།
“ལེགས་སོ། རྫབ་ཆེན་འདིས་གྱེན་ལོག་བྱེད་ཀྱི་འདུག” ཅེས་དེ་མ་ཐག་ཕྱོགས་བཞི་
ནས་རུབ་ཡོང་སྟེ་འཚང་ཁ་ཤིག་ཤིག་ངང་ཁོ་འཛིན་བཟུང་བྱས། གལ་ཏེ་ནམ་རྒྱུན་ཡིན་ན་
དཔའ་རྟུལ་དེ་དག་གིས་ལེ་ཕུའུ་ལུའོ་པའོ་སེ་ལས་སླ་པོར་འཛིན་ག་ལ་ཐུབ། འོན་ཀྱང་ཉིན་
དེའི་དགོང་མོར་ཁོ་པ་རྒུན་ཆང་གིས་བཟི་ནས་ར་རོར་གྱུར་ཡོད་ཅིང་། དེ་ལྟར་དུ་གྱུར་ཡོད་
ཀྱང་ད་དུང་སྟོབས་ཤུགས་མི་ཚོགས་ལས་རྒྱལ་ཏེ་བཟུང་རྗེས་སླར་ཤོར་ནས་དམར་འཛིང་
ཡུན་རིང་བྱས། མཐར་རྐང་འགྲེད་ཤོར་ཏེ་ཆག་སྒྲ་དང་བཅས་ས་སྟེང་དུ་འགྱེལ་བ་ན་དཔའ་
རྟུལ་བྱིངས་ཀྱིས་མགྲིན་གཅིག་ཏུ “ལེགས་སོ" ཞེས་འཚང་ཁ་ཤིག་ཤིག་ངང་མཆོངས་
ཡོང་སྟེ་རབ་ཏུ་ཁྲོས་པའི་ལེ་ཕུའུ་ལུའོ་པའོ་སེའི་ལག་ཟུང་རྒྱབ་ཏུ་དམ་པོར་བཀྱིགས། དེ་
དག་ཚང་མ་རྒྱལ་པོས་གསལ་པོར་མཐོང་ཡོད།
“དྲིན་ལན་ལོག་འཇལ་བྱེད་མཁན་ལྟས་ངན་དེ་འཕྲལ་དུ་ས་འོག་གི་བཙོན་དོང་དུ
དབྱུགས་ཤིག”
རྒྱལ་པོར་ཁོང་ཁྲོ་སློང་རྐྱེན་མཚན་མོ་དེ་རང་དུ་ལེ་ཕུའུ་ལུའོ་པའོ་སེ་བཙོག་པ་ལྟ་
བས་མི་བཟོད་པའི་ས་འོག་གི་བཙོན་དོང་དུ་དབྱུགས་ཤིང་བཙོན་པར་གྱུར་ཏེ་ངོ་མ་ཡ་ང་
ཡིད་གདུང་གི་གནས་སུ་ལྷུངས།
ཀློག་མཁན་རྣམ་པ། ཨན་ཐི་ཨའོ་ཅི་ཡཱའི་ས་འོག་བཙོན་དོང་དུ་བཙོན་འཇུག་བྱས་
པའི་ལེ་ཕུའུ་ལུའོ་པའོ་སེ་རྗེས་སུ་ལམ་འགྲོ་ཇི་ལྟར་རྒྱུགས་པ་མཁྱེན་འདོད་ན་ལེའུ་ཕྱི་མའི་
གསལ་འགྲེལ་ལ་གཟིགས་པར་འཚལ།
གསུམ། བདུད་དང་འགྲོགས་པ།
དེ་ཡང་ལེ་ཕུའུ་ལུའོ་པའོ་སེ་ལ་བསྡམ་བཀྱིག་སྤྲས་ཏེ་ནག་ཐིང་ཐིང་གི་ས་འོག་བཙོན་
ཁང་དུ་འཕངས་རྗེས་སྐབས་ཤིག་རིང་བྱིས་པ་ལྟར་སྐད་ཤུགས་ཆེན་པོས་ངུ་འབོད་བྱེད།
དེའི་ཚེ་ན་གློ་བུར་དུ་ལུས་ལ་ཕྱུ་པ་དམར་པོ་གྱོན་པའི་ཤེས་རམས་པ་ཞིག་མཐོང་ཞིང་།
ག་ནས་འོང་བ་མི་ཤེས་པའི་མི་དེས་བྱམས་བརྩེའི་སྒོ་ནས་ཁོ་ལ་འདྲི་རྒྱུར།
“ཨ་ཙི་ཙི། ལེ་ཕུའུ་ལུའོ་པའོ་སེ། ཁྱེད་རང་འདི་རུ་སྡོད་དགོས་དོན་ཅི་ཡིན།
གྱད་མི་དེས་སྔར་བས་མཆི་མ་ལུ་ཆུ་རྡོལ་བ་ལྟར་གློད་བཞིན་ངུ་ངག་གི་སྒོ་ནས་བཤད་
རྒྱུར།
“སྐད་ཆ་ཚིག་གཅིག་གིས་ཆག་སྒོ་བསླངས་སོང་། རྒྱལ་པོ་དོར་ནས་བདུད་ལ་རྒྱབ་
རྟེན་བཅོལ་བར་འགྲོ་གི་ཡིན་བཤད་པས་གུས་པ་ས་འོག་གི་བཙོན་དོང་འདིའི་ནང་དུ་
དབྱུགས་བྱུང་། ཨུ། ཨུ། ཨུ།
ཤེས་རམས་པས་ཉན་རྗེས་སླར་བྱམས་བརྩེའི་ངང་ཁོ་ལ་དྲིས་དོན།
“འོ་ན་ཁྱེད་རང་ད་ལྟ་ཡང་བདུད་ལ་རྒྱབ་རྟེན་བཅོལ་འདོད་ཡོད་དམ།"
ལེ་ཕུའུ་ལུའོ་པའོ་སེས་མགོ་བོ་ལྡེམ་ལྡེམ་ངང་ལན་བཏབ་པར།
“བཅོལ་འདོད་ཡོད་ལགས།”
ཁོས་ལན་དེ་ལྟར་བཏབ་པ་ན་ཤེས་རམས་པའི་སེམས་སུ་སྤྲོ་བ་ཆེར་འཕེལ་ཏེ་ཧ་ཧ་
ཞེས་གད་རྒྱངས་འཐེན་པས་བཙོན་དོང་ཡང་འགུལ་ནས་ཚག་སྒྲ་སྒྲོག ཅུང་ཙམ་སོང་
རྗེས་ཤེས་རམས་པས་བྱམས་བརྩེའི་ངང་སྐད་ཆ་ཐེངས་གསུམ་པ་བཤད་རྒྱུར།
“ཁྱེད་རང་ལ་འདུན་པ་དེ་ཡོད་པ་རྩ་ཆེན་པོ་རེད། ངས་ཁྱེད་རང་ལམ་སེང་བཙོན་
དོང་འདི་ནས་གློད་པར་ལྟོས་ཤིག” ཅེས་རྗོད་བཞིན་ཕྱུ་པ་དམར་པོ་དེ་ལེ་ཕུའུ་ལུའོ་པའོ་
སེའི་ལུས་སྟེང་དུ་གཡོགས་མ་ཐག་ལེ་ཕུའུ་ལུའོ་པའོ་སེའི་ལུས་སྟེང་གི་ཐག་པ་རྣམས་དུམ་
བུ་དུམ་བུར་ཆད་པས་གྱད་མིས་ཧ་ལས་པ་སྨོས་ཅི། དེ་ནས་ཁོས་དངངས་འཚབ་ཆེན་པོས་
ཡར་ལངས་ཏེ་མགོ་བོ་དགྱེས་ནས་ཤེས་རམས་པའི་ངོ་གདོང་ལ་ལྟ་བཞིན་གུས་བཀུར་ཆེན་
པོས་བཤད་དོན།
“བསྡམ་བཀྱིག་ལས་གློད་པའི་སྐུ་དྲིན་གུས་པས་མི་ཚེ་གང་པོར་བརྗེད་མི་ཕོད། ཡིན་
ནའང་བཙོན་དོང་འདི་ནས་ཇི་ལྟར་བྲོས་ཐར་རམ།”
ཤེས་རམས་པས་སྣང་ཆུང་གིས་དགོད་བཞིན་དུ་བཤད་རྒྱུར།
“དེར་དཀའ་རྒྱུ་ཅི་ཡོད” ཅེས་སྐད་ཆ་བཤད་མ་ཚར་གོང་དུ་ཕྱུ་པ་དམར་པོའི་ཕུ་
རུང་ཆེན་པོ་དེ་བརྐྱངས་ཏེ་ལེ་ཕུའུ་ལུའོ་པའོ་སེ་མཆན་འོག་ཏུ་བཅུག་པས་དེ་མུར་རྐང་
འོག་ནག་ཐིང་ཐིང་དུ་གྱུར་པ་དང་། རླུང་དམར་འུར་འུར་དུ་ལྡང་བ། མེ་སྟག་གང་སར་ཐོར་
བ་ཁོ་ན་ཚོར་བཞིན་དུས་ཇི་ཙམ་ནས་ཁོ་གཉིས་བར་སྣང་དུ་འཕགས་ཟིན་པ་དང་། ས་
འོག་བཙོན་དོང་ནས་བྲལ་ཏེ་ཨན་ཐི་ཨོ་ཅི་ཡཱ་གྲོང་ཁྱེར་གྱི་མཚན་མོའི་མཁའ་དབྱིངས་སུ་
འཕུར། གོ་ཐོས་ལ་དེ་དུས་ཤེས་རམས་པར་ཆེས་ཆེ་བའི་ཕ་ཝང་གི་ཕྱི་དབྱིབས་ཡ་མཚན་
ཅན་ཞིག་ཡོད་པ་དང་། གཤོག་ཟུང་སྤྲིན་ནག་ལྟར་བརྐྱངས་ཏེ་ལྷུང་ལ་ཉེ་བའི་ཟླ་བ་རྒྱབ་ཏུ་
འཁུར་ནས་མཚན་མོའི་བར་སྣང་དུ་འཕུར་འགྲོ་གིན་ཡོད་སྐད།
ལེ་ཕུའུ་ལུའོ་པའོ་སེའི་ངོས་ནས་བཤད་ན་ཁོ་ཤིན་ཏུ་སྐྲག་ཅིང་། མདའ་མོ་གཞུ་ལས་
བྲལ་བ་ལྟར་ཤེས་རམས་པའི་རྗེས་སུ་འབྲངས་ནས་བར་སྣང་དུ་འཕུར་གྱིན་འདར་སྐད་
ཀྱིས་དྲིས་དོན།
“སྐུ་ཉིད་ཡང་སྙིང་མི་ཅི་ཞིག་ཡིན། གུས་པའི་སེམས་ལ་འཇིག་རྟེན་འདིའི་སྟེང་
དུ་འབུམ་རམས་པ་སུ་ཞིག་ལའང་རྫུ་འཕྲུལ་ཆེན་པོ་འདི་འདྲ་ཕལ་ཆེར་ཡོད་མི་སྲིད་སྙམ་
གྱི་འདུག”
ཤེས་རམས་པས་གློ་བུར་དུ་སྐྱི་གཡའ་བའི་གད་མོ་ཞིག་བགད་དེ་སྣང་འཇོག་མེད་
པའི་ངང་ལན་བཏབ་པར།
“མ་གསང་དྲང་པོར་བཤད་ན་ང་ནི་གནམ་འོག་གི་མི་རྣམས་བརླ་སྟེང་དང་ལག་
མཐིལ་དུ་ལག་རྩེད་རྩེ་ནུས་པའི་མཐུ་བོ་ཆེ་ཞིག་ཡིན།"
ལེ་ཕུའུ་ལུའོ་པའོ་སེ་ད་གཟོད་གློ་བུར་དུ་རྨོངས་གཉིད་ལས་སད་པ་སྟེ། ཤེས་རམས་པ་
དེ་བདུད་ཡིན་པར་འདུག་སྙམ། དྲི་བ་འདོན་ལེན་བྱེད་པའི་དུས་ཡུན་དེའི་རིང་ལ་བདུད་
ཀྱིས་གདོན་སྐར་འཁྱུག་པ་ལྟར་བར་སྣང་དུ་ཡུན་རིང་འཕུར་མཚམས་མ་བཞག ཨན་ཐི་
ཨའོ་ཅི་ཡཱ་གྲོང་ཁྱེར་གྱི་སྒྲོན་མེ་སྔ་ས་ནས་མུན་ནག་གི་འོག་ཕྱོགས་མི་ཡུལ་དུ་དིམ་ཟིན།
ཡུད་ཙམ་སོང་རྗེས་རྐང་འོག་ནས་མངོན་པ་དེ་ཕལ་ཆེར་གྲགས་ཅན་རྒྱལ་ཁབ་ཨེ་ཅིབ་
ཡིན་ཤས་ཆེ། བྱེ་ཀླུང་ལེ་དབར་སྟོང་དུ་འབྲེལ་ཞིང་། སྒོར་ཕྱེད་ཟླ་བའི་འོད་ཕྲན་གྱི་འོག་
ན་བལྟས་ཚོད་ལ་སྐྱ་ཐིང་ཐིང་འབའ་ཞིག་ཡིན། སྐབས་དེར་ཤེས་རམས་པས་སེན་མོ་ཆེས་
རིང་བའི་ལག་པ་དེ་བསྲིངས་ཏེ་མི་ཡུལ་ལ་མཛུབ་མོ་བཙུགས་ནས་བཤད་རྒྱུར།
“གོ་ཐོས་ལ་འཇག་སྤྱིལ་འདིའི་ནང་དུ་སྤྱོད་ཡོན་གཉིས་ལྡན་གྱི་རི་པ་ཞིག་བསྡད་
ཡོད་སྐད་འདུག སྔོན་ལ་ཁོའི་ཁང་པའི་ཐོག་སྟེང་དུ་འབབ་བོ” ཞེས་མཆན་འོག་ཏུ་
བཅུག་པའི་ལེ་ཕུའུ་ལུའོ་པའོ་སེ་ལང་ལིང་ངང་བྱེ་རིའི་རྒྱབ་ཕྱོགས་ཀྱི་ཁང་ཧྲུལ་དེའི་ཐོག་
སྟེང་དུ་ཕབ།
ཁང་ཧྲུལ་གྱི་ནང་དུ་རི་པ་རྒད་པོ་ཞིག་ཡོད་པ་དེ་སྒྲོན་འོད་རབ་རིབ་ཀྱི་འོག་ཏུ་དཔེ་
ཆ་འདོན་བཞིན་ནམ་ཕྱེད་ཟིན་པ་ཡང་གཏན་ནས་མ་ཚོར་བར་གནས། གློ་བུར་དུ་དྲི་ཞིམ་
པའི་རླུང་བུ་ཞིག་ལྡང་སྟེ་མེ་ཏོག་ཡིང་ཧྭ་ཁ་བ་འབབ་པ་ལྟར་ལྷབ་ལྷུབ་ཏུ་བབས་པ་དང་
འབྲེལ་ག་ནས་ཡོང་བ་མི་ཤེས་པའི་མཆོག་གྱུར་མཛེས་མ་ཞིག་ཡོང་ཞིང་། མོའི་མགོ་བོར་
རུས་སྦལ་གྱི་སྐོགས་པའི་སྐྲ་ཤད་ཅིག་གཟེར་ཡོད་པ་དེ་ནི་འོད་ཆེམ་ཆེམ་དུ་འཕྲོ་བའི་འོད་
ཀོར་དང་འདྲ་ལ། ལུས་པོར་སྨད་གཡོགས་རིང་པོ་ས་ལ་རེག་པ་ཞིག་བཀླུབས་པ་དེའི་སྟེང་
ན་དམྱལ་ཁམས་ཀྱི་ཚོན་རིས་དྲུབ་ཡོད་ཅིང་། སྒེག་ཉམས་ཤིན་ཏུ་དོད་པ་ནི་རྨི་ལམ་ནང་
ལྷ་མོ་མི་ཡུལ་དུ་ཕེབས་པ་མཐོང་བར་དོགས། ཕལ་ཆེར་རྒད་པོའི་སེམས་ལ་ཨེ་ཅིབ་ཀྱི་བྱེ་
ཐང་དེ་ཡུད་ཙམ་ལ་འཇར་པན་གྱི་མེ་ཏོག་ཁྲོམ་ལམ་དང་ལྕང་སྡོང་གི་སྲང་ལམ་དུ་འགྱུར་
བ་མིན་ནམ་སྙམ་ཤས་ཆེ། ངོ་མ་བསམ་ཡུལ་ལས་འདས་ཏེ་རེ་ཞིག་ཅི་བྱ་གཏོལ་བྲལ་དུ་
གྱུར་ནས་མཛེས་མར་ལྟ་བཞིན་ཧོན་ཐོར་ཏེ་གནས། སྐབས་དེར་མཛེས་མས་ཁ་བའི་འདབ་
མ་ལྟར་འཕུར་བའི་མེ་ཏོག་གི་ཁྲུས་ལ་ཞུགས་ཏེ་སྒེག་འཆོས་ཀྱིས་དགོད་བཞིན་བཤད་རྒྱུར།
“གུས་མོ་ནི་མ་གཞིར་ཨན་ཐི་ཨའོ་ཅི་ཡཱ་གྲོང་ཁྱེར་གྱི་གླུ་མ་གྲགས་ཅན་ཞིག་ཡིན།
འོན་ཀྱང་ཉིན་ཤས་བསྟུད་མར་བློ་གཏད་རེ་བཅོལ་མེད་པའི་སྐྱེས་ཆེན་དམ་པར་སེམས་
གསོ་གཏོང་རྒྱུ་ཁོ་ན་བསམས་ཏེ་ལམ་ཐག་ལེ་དབར་ཁྲི་ཕྲག་གི་དཀའ་ངལ་ལ་མ་འཛེམས་
པར་ཡོང་བ་ཡིན།” སྐད་སྒྲ་དེ་སྙན་པ་ནི་བདེ་བ་ཅན་གྱི་ལྷ་བྱ་ཀ་ལ་པིང་ཀ་དང་བསྡུར་
ནའང་མི་དོ་བ་མེད། གང་ལྟར་སྤྱོད་ཡོན་གཉིས་ལྡན་གྱི་རི་ཁྲོད་པ་ཞིག་ཡིན་པ་མ་གཏོགས་
མོའི་གཡོ་འོག་ཏུ་ཚུད་ཉེན་ཤིན་ཏུ་ཆེ། རི་པའི་སེམས་སུ་ནམ་ཕྱེད་རྒྱལ་བའི་དཀྱིལ་འཁོར་
འདི་འདྲ་དང་། དེ་བས་ཐག་རིང་ཨན་ཐི་ཨའོ་ཅི་ཡཱ་གྲོང་ཁྱེར་ནས་མཛེས་མ་ཞིག་གནས་
འདིར་ཡོང་དགོས་དོན་ཡོད་དམ་སྙམ་ཞིང་། ཏན་ཏན་བདུད་ཀྱི་གཡོ་ཐབས་ཡིན་པ་གསལ་
པོར་རྟོགས། དེས་ན་མིག་ཟུང་དཔེ་ཆར་ལྡིར་ཏེ་བློ་རྩེ་གཅིག་ཏུ་གཞོལ་ནས་གཟུངས་
སྔགས་བཟླས། འོན་ཀྱང་མཛེས་མ་དེས་སྔར་མུས་བཞིན་མཚམས་མི་འཇོག་པར་རྒད་པོ་
འདུལ་ཐབས་ཁོ་ན་བྱེད། མོས་དར་ཟབ་ཀྱི་ཕུ་རུང་དལ་གྱིས་སྒུལ་བ་དང་། དྲི་བསུང་གིས་
མི་རྣམས་མྱོས་པར་བྱེད་པ། སྒེག་འཆོས་སྣ་ཚོགས་སྟོན་པ། འཁང་ར་འདྲ་ལ་སྙིང་གཏམ་
ཡང་འདྲ་བའི་ཐོག་ནས་བཤད་རྒྱུར།
“མ་གཞི་གུས་མོའི་སྐྱེ་ཁུངས་འཁྱམ་པོ་ཡིན་ནའང་གང་ལྟར་ལེ་དབར་སྟོང་གི་རི་
ཆུ་བརྒལ་ནས་ཡོང་བས་ད་གཟོད་མྱ་ངམ་གྱི་བྱེ་ཐང་ཆེན་པོ་འདིར་སླེབས་སོང་། བགྲེས་
སོང་གིས་དགའ་བའི་མི་ལ་ཤ་ཚ་སྙིང་རྗེ་གནང་རྒྱུ་མི་མཁྱེན་པ་ཅི་ལ་སྲིད།” མཉེན་ཞིང་
སྒེག་པའི་གཟུགས་བྱད་དེས་ངོ་མ་ས་གཞི་གང་བར་ལྷུངས་པའི་མེ་ཏོག་ཀྱང་སྐྱེངས་པར་
གྱུར། རི་པའི་ལུས་ཡོངས་ནས་རྔུལ་ཆུ་བཞུར་ཞིང་། བདུད་འདུལ་གྱི་གཟུངས་སྔགས་ཡང་
ཡང་བཟླ་བ་ལས་འབྱུང་པོའི་གཏམ་ལ་ཡེ་ནས་མ་ཉན་པ་དང་། ཐོས་ཀྱང་མ་ཐོས་པའི་ཁུལ་
བྱ་རྒྱུ་ཁོ་ནར་ཟད། མཛེས་མས་ཐབས་དེས་ནུས་པ་མི་ཐོན་པ་མཐོང་དུས་སེམས་པ་རང་
བཞིན་དུ་འཚབས་ཤིང་། སྣང་མེད་དུ་དམྱལ་ཁམས་ཀྱི་ཚོན་རིས་དྲུབ་པའི་གོས་གཤམ་ཁ་
ཕྱེ་སྟེ་ལུས་པོ་གསེག་བསློགས་ནས་རི་པའི་པུས་མོའི་སྟེང་དུ་སྦྱར་ཐོག་ངུ་སྐད་ཤུབ་ཤུབ་
ཀྱིས་བཤད་རྒྱུར།
“སེམས་མཁྲེགས་པོ་འདི་འདྲ་ཅི་ཡིན།”
རི་པ་རྒད་པོས་ཚུལ་དེ་མཐོང་སྐབས་སྡིག་རྭས་དུག་ཚེར་བསྣུན་པ་ལྟར་འཕག་
འཚག་ཅིག་བརྒྱབ་སྟེ་ལམ་སེང་ལུས་སྦྱར་རྒྱ་གྲམ་བཏོན་ཐོག་གནམ་ལྕགས་ཐོག་འབེབས་
ལྟ་བུའི་སྐད་སྒྲའི་ཐོག་ནས “སྡིག་ཅན། སྟོན་པ་ཡེ་ཤུའི་ཆོས་སྤེལ་མཁན་ལ་སྒྲིག་མེད་
བྱས་མི་ཆོག” ཅེས་སྐད་ཆ་མཇུག་མ་རྫོགས་གོང་ཐག་སྒྲ་དང་བཅས་མཛེས་མའི་ངོ་གདོང་
ལ་གཞུས། མཛེས་མར་ཉེས་རྡུང་ཕོགས་པས་གཉོད་ཆུང་ངང་ས་ལ་ལྷུངས་པའི་མེ་ཏོག་
འདབ་མའི་སྟེང་དུ་འགྱེལ། དེ་མུར་དུ་ནག་ཚོམ་བུ་ཞིག་འཕྱུར་བཞིན་ཡ་མཚན་པའི་མེ་
སྟག་ཕྱོགས་བཞིར་ཐོར་བ་ལས་རྗེས་ཤུལ་ཡང་མེད་པར་གྱུར།
“ཨ་ཚ་ཚ། ཡང་རྒྱ་གྲམ་གཞུས་བྱུང་། ན་ཚས་ཤི་བ་འདུག་གོ” འཁུན་སྒྲ་རིམ་
བཞིན་ཁང་ཀླད་དུ་འཕགས་ཏེ་རྒྱང་རིང་དུ་ཡལ། རི་པས་མཇུག་འབྲས་དེ་འདྲ་ཡོང་ངེས་
ཡིན་པ་སྔོན་ཚོད་ཐིག་པས་དེས་ན་འགོ་ནས་མཇུག་བར་སྐད་མགོ་མཐོན་པོས་གསང་
བའི་གཟུངས་སྔགས་བཟླས་ཡོད། དངོས་འབྲེལ་ཡུད་ཙམ་ལ་སྤྲིན་ནག་བསངས་ལ་ཡིང་ཧྭ་
མེ་ཏོག་ཀྱང་སླར་མི་ལྟུང་བ་དང་། འཇག་སྤྱིལ་ནང་དུ་དེ་སྔ་ལྟར་སྒྲོན་མེ་ཁེར་མ་དེ་ལས་
གཞན་ཅི་ཡང་མེད།
འོན་ཀྱང་རི་པའི་སེམས་ལ་བདུད་སྒྲིབ་ད་དུང་གཙང་འབུད་ཐུབ་མེད་སྙམ་སྟེ་དཔེ་
ཆའི་མཐུ་ནུས་སྐྱབས་སུ་བསྟེན་ཕྱིར་མཚན་གང་པོར་གཉིད་ཉལ་མེད། མི་རིང་བར་ནམ་
རིམ་གྱིས་གསལ་དུས་མི་ཞིག་ལྕུག་སྒོའི་འགྲམ་དུ་སླེབས་པ་ཚོར། དེས་ན་ལག་ཏུ་རྒྱ་གྲམ་
ཐོགས་ཏེ་ཕྱིར་སོང་ནས་བལྟས་པས་དེའུ་འདྲ་བའི་མི་སྟོབས་ཆེན་ཞིག་འཇག་སྤྱིལ་གྱི་སྒོ་
ཁར་ཙོག་ནས་བསྡད་ཡོད། ཁོ་གནམ་ནས་ལྷུངས་པའམ་ཡང་ན་ས་ནས་སྐྱེས་པ་ཅི་ཡིན་
ངོ་མ་མི་རྟོགས། མི་དེས་གཟབ་ནན་གྱིས་རང་ཉིད་ལ་གུས་འདུད་ཞུ་ཞིང་། ཆེས་ནག་པའི་
ཕྲག་སྟེང་ནས་བཙོད་མདོག་ཏུ་གྱུར་པའི་ནམ་མཁའ་མངོན་འོང་། ཁོས་མགོ་བསྒུར་ཏེ་
འདར་སིག་སིག་ངང་རི་པར་བཤད་དོན།
“གུས་པའི་མིང་ལ་ལེ་ཕུའུ་ལུའོ་པའོ་སེ་ཞུ། ཁྱིམ་ཚང་སི་རི་ཡཱ་རུ་ཡོད་པ་དང་། གྲོང་
གསེབ་པ་ཞིག་ཡིན། ཉེ་ཆར་སྟེས་དབང་དུ་བདུད་དང་འགྲོགས་ཏེ་དེ་དང་མཉམ་དུ་ལམ་
ཐག་ལེ་དབར་སྟོང་ཕྲག་བརྒལ་ནས་ཨེ་ཅེབ་ཀྱི་བྱེ་ཐང་དུ་ཡོང་བ་ཡིན། བདུད་ཀྱིས་སྐྱབས་
མགོན་ཡེ་ཤུའི་མཐུ་སྟོབས་ལ་མི་དོ་བས་ང་དོར་ནས་གར་སོང་ཆ་མེད་དུ་བྲོས་འདུག ཐོག་
མར་ང་ནི་བློ་གཅིག་སེམས་གཅིག་གིས་ས་སྟེང་ན་འགྲན་ཟླ་བྲལ་བའི་དཔའ་བོ་ཞིག་
བཙལ་ཏེ་དེར་རྟ་ཟོག་ལྟར་ཞབས་ཕྱི་ཧུར་ཐག་ཞུ་འདོད་ཡོད། དེར་བརྟེན་མ་གཞི་ང་རང་
རྨོངས་རྟུལ་ཡིན་ཡང་སྟོན་པ་ཅི་ཏུའུ་ཡི་གཡོག་ལ་ཉར་བར་ཞུ།”
རི་པ་རྒད་པོས་འཇག་སྤྱིལ་གྱི་སྒོ་འགྲམ་དུ་ལངས་ཏེ་སྐད་ཆ་དེ་ཉན་རྗེས་སྨིན་མ་རང་
བཞིན་དུ་བསྡུས་ནས་ལན་བཏབ་དོན།
“འོ། མྱོང་བརྒྱུད་དེ་འདྲ་ཡོད་ན་དངོས་གནས་དང་ལེན་བྱེད་ཐབས་བྲལ་སོང་། གང་
ལྟར་བདུད་ཀྱི་མངའ་འོག་ཡིན་ཕྱིན་སྡོང་རུལ་ལ་མེ་ཏོག་བཞད་ན་མ་གཏོགས་བདག་ཅག་
གི་སྐྱབས་མགོན་ཅི་ཏུའུ་མཇལ་ཐུབ་པའི་ཉིན་ཞིག་གཏན་ནས་མེད།”
ལེ་ཕུའུ་ལུའོ་པའོ་སེས་སླར་ཡང་མགོ་བོ་ཐུར་དུ་དུད་ནས་ཞུ་བ་ཕུལ་དོན།
“ང་རང་སེམས་ཐག་བཅད་ཟིན་པས་བསྐལ་པ་ཇི་སྲིད་ཀྱི་བར་དུ་འགོར་ཡང་ཐོག་
མའི་བསམ་ཕྱོགས་འདི་ལག་ལེན་བསྟར་ངེས་ཡིན། དེ་ཕྱིར་ཇི་ལྟར་སྒྲུབ་ན་བདག་ཅག་གི་
སྐྱབས་མགོན་ཅི་ཏུའུ་ཡི་དགོངས་པ་དང་མཐུན་པ་བཀའ་སློབ་གནང་བར་ཞུ།”
དེ་ནས་བགྲེས་སོང་དང་གྱད་མི་གཉིས་ཀྱིས་གཟབ་ནན་ངང་ཁ་བརྡ་བྱས།
“ཁྱོད་ཀྱིས་དཔེ་གཞུང་ཅུང་ཟད་ཤེས་སམ།”
“ཡིད་ཕངས་པ་ཞིག་ལ་ཚིག་གཅིག་ཀྱང་མི་ཤེས།”
“ཟས་སྤངས་ནས་སྒོམ་སྒྲུབ་བྱེད་ཐུབ་བམ།”
“དེ་འདྲ་ག་ནས་ཡོང་། གུས་པ་ནི་གྲོད་ཆེན་སྐད་གྲགས་ཅན་ཞིག་ཡིན། ཟས་སྤངས་
ནས་སྒོམ་སྒྲུབ་བྱ་རྒྱུ་དེ་ཕལ་ཆེར་སྒྲུབ་མི་ཐུབ།"
“ཁག་སོང་། མཚན་གང་པོར་གཉིད་མ་ཉལ་ན་ཅི་འདྲ་རེད།”
“དེ་འདྲ་ག་ནས་ཡོང་། གུས་པ་ནི་གཉིད་རྒྱལ་སྐད་གྲགས་ཅན་ཞིག་ཡིན། མཚན་
གང་པོར་གཉིད་མི་ཉལ་བ་དེ་ཕལ་ཆེར་སྒྲུབ་མི་ཐུབ།”
སྐད་ཆ་དེ་ལྟར་བཤད་པས་རི་པ་རྒད་པོ་ཡང་བྱ་ཐབས་མེད་པར་གྱུར། ཡུད་ཙམ་སོང་
རྗེས་གློ་བུར་དུ་སྤྲོ་སྣང་གིས་འཛུམ་དཀར་སྟོན་བཞིན་ཐལ་མོ་རྡེབ་ནས་བཤད་རྒྱུར།
“འདི་ནས་ལྷོ་ཕྱོགས་སུ་ལེ་དབར་བཅུ་མ་ཟིན་པའི་ས་ན་ཆུ་བོ་ཆེན་པོ་ཞིག་ཡོད་
པ་དེའི་མིང་ལ་བྱེ་བཞུར་ཆུ་བོ་ཟེར། ཆུ་བོ་དེ་ཆུ་ངོས་ཞེང་ཆེ་ལ་ཆུའི་བཞུར་རྒྱུན་ཤིན་ཏུ
དྲག་པས་གོ་ཐོས་ལ་མི་རྟས་བརྒལ་དཀའ་ཟེར། འོན་ཀྱང་ཁྱེད་རང་ལུས་སྟོབས་འདི་འདྲ་
ཆེ་བས་ཆུ་བརྒལ་ནས་རབ་ཁ་གཅོད་རྒྱུ་དེ་ཕལ་ཆེར་ལས་སླ་པོ་ཡིན་སྲིད། འོ་ན་དུས་
ཕྱིས་ཁྱེད་རང་དེ་གར་ཆུ་བོ་སྒྲོལ་མཁན་བྱས་ཏེ་འགྲོ་འོང་བྱེད་པའི་འགྲུལ་པར་ཆུ་བོ་སྒྲོལ་
རོགས་བྱོས། ཁྱོད་ཀྱིས་མི་གཞན་ལ་བྱམས་སྐྱོང་བྱས་ན་སྟོན་པས་ཁྱོད་ལ་བྱམས་སྐྱོང་བྱེད་
ངེས་རེད། གནས་ལུགས་དེ་འདྲ་རེད།”
སྐད་ཆ་དེ་ཉན་རྗེས་གྱད་མི་སེམས་ཤུགས་རབ་ཏུ་འཕེལ་ཏེ་བཤད་རྒྱུར།
“ཤིན་ཏུ་ལེགས། གུས་པ་བྱེ་བཞུར་ཆུ་བོའི་ཆུ་སྒྲོལ་མཁན་བྱེད་པར་འགྲོ་གི་ཡིན།
རི་པ་རྒད་པོ་ཡང་ཡུད་ཙམ་ལ་ལེ་ཕུའུ་ལུའོ་པའོ་སེ་བསམ་པ་རྣམ་དག་ཏུ་གྱུར་པ་
མཐོང་དུས་སྤྲོ་བ་ཆེར་འཕེལ།
“དེ་འདྲ་ཡིན་ན་ངས་ད་ལྟ་རང་ཁྱོད་ལ་ཁྲུས་དབང་བསྐུར་ཆོག” ཅེས་རྗོད་བཞིན་
རང་ཉིད་ངོ་མས་ཆུ་སྣོད་བཟུང་སྟེ་གཟབ་ནན་སེམས་ཆུང་ངང་འཇག་སྤྱིལ་གྱི་ཐོག་ཁར་
འཛེགས་པས་ད་གཟོད་ཆུ་སྣོད་ནང་གི་ཆུ་རྣམས་གྱད་མིའི་མགོ་སྟེང་དུ་སྟོར་ཐུབ་ཙམ་བྱུང་།
སྐབས་དེར་གནས་ཚུལ་ཡ་མཚན་ཅན་ཞིག་ཐོན་པ་སྟེ། ཁྲུས་དབང་བསྐུར་མ་ཚར་གོང་དུ་
ཉི་གཞོན་ཤར་ཕྱོགས་ནས་འཕགས་ཤིང་འོད་ཟེར་སྟོང་ལྡན་གྱི་འོད་མདངས་ནང་ན་ཐོག་
མར་སྤྲིན་བཟང་འཁོར་བ་འདྲ་བ་ལ་དེ་མུར་བགྲང་ལས་འདས་པའི་རི་བྱིའུ་ཁྱུ་ཞིག་ཏུ་
གྱུར་ཏེ་འབུར་དུ་ཐོན་ཞིང་རྩྭ་ཕུང་ལྟར་ཟིང་བའི་ལེ་ཕུའུ་ལུའོ་པའོ་སེའི་མགོ་སྟེང་དུ་ལྷེབ་
ལྷེབ་ངང་བབས་འོང་། རི་པ་རྒད་པོས་སྣང་ཚུལ་ངོ་མཚར་ཅན་དེ་མཐོང་བ་ན་མགོ་བོ་ཡར་
བཏེགས་ཏེ་ཧོན་ཐོར་བཞིན་ཉི་གཞོན་ཁོ་ནར་ལྟ་བར་གཡེངས་པས་དགེ་ཆུ་སྟོར་རྒྱུའི་ཁ་
ཕྱོགས་ཀྱང་བརྗེད། གང་མཚམས་སོང་རྗེས་གུས་བཀུར་ཆེན་པོས་ནམ་མཁར་ཕྱོགས་ནས་
ཕྱག་ཕུལ་བ་མ་ཟད། ཐོག་སྟེང་ནས་ལེ་ཕུའུ་ལུའོ་པའོ་སེ་ལ་སྨྲས་དོན།
“མ་གཞིར་ཅུང་ཟད་གུས་མེད་དུ་སོང་མོད། ཁྱོད་ཀྱིས་ཁྲུས་དབང་བཞེས་ཟིན་པས་
ད་ནས་བཟུང་ལེ་ཕུའུ་ལུའོ་པའོ་སེ་ཟེར་བའི་མིང་དེ་ཁོའོ་ལི་སེ་ཏུའོ་ཧྥུ་ཞེས་པར་སྒྱུར་ཅིག
ཕལ་ཆེར་གནམ་བདག་མཆོག་ནས་ཀྱང་ཁྱོད་ཀྱི་ཟོལ་མེད་ལ་བསྔགས་བརྗོད་ཆེན་པོ་
གནང་གི་ཡོད་པ་འདྲ། གལ་ཏེ་ནམ་ཡང་ལྷོད་གཡེང་མེད་པར་དཀའ་ཐུབ་སྤྱོད་ཐུབ་ན་མི་
རིང་བར་སྟོན་པ་ཡེ་ཤུའི་ཞལ་རས་མཇལ་ཐུབ་ངེས་རེད།”
ཀློག་མཁན་རྣམ་པ། མིང་ཁོའོ་ལི་སེ་ཏུའོ་ཧྥུ་རུ་བསྒྱུར་བའི་ལེ་ཕུའུ་ལུའོ་པའོ་སེ་
རྗེས་སུ་སླར་ལམ་འགྲོ་ཇི་ལྟར་རྒྱུགས་པ་མཁྱེན་འདོད་ན་ལེའུ་ཕྱི་མའི་གསལ་འགྲེལ་ལ་
གཟིགས་པར་འཚལ།

བཞི། ལྷ་ཡུལ་དུ་འཕོས་པ།

དེ་ནས་ཁོའོ་ལི་སེ་ཏུའོ་ཧྥུས་རི་པ་རྒད་པོར་གྱེས་ཕྱག་ཕུལ་ཏེ་བྱེ་བཞུར་ཆུ་བོར་ཡོང་།
ཆུ་བོ་དེ་ངོ་མ་ཆུ་རྙོག་ལང་ལོང་དུ་བཞུར་བ་དང་། ལེ་དབར་བརྒྱ་ཡི་རྦ་རླབས་འཇིགས་སུ་
རུང་ཞིང་། ཆུ་ངོགས་ཀྱི་འདམ་རྩྭ་སྔོན་མོ་ཡང་ཡམ་ཡོམ་མཚམས་མི་ཆད། དྲག་ཤུགས་
དེར་བལྟས་ན་གྲུ་བཏང་ནས་ཆུ་སྒྲོལ་ནའང་ཐར་དཀའ། འོན་ཀྱང་གྱད་མིའི་ལུས་པོའི་
མཐོ་ཚད་ལ་འདོམ་པ་དགུ་ཙམ་ཡོད་པས་ཆུ་བོའི་དཀྱིལ་དུ་ཕྱིན་པ་ན་ཆུ་ཁ་ལྟེ་བ་ཙམ་དུ་
མ་གཏོགས་མ་སླེབས་པར་ཀློང་འཁོར་ཆུ་ཞིག་འཁྱིར་ནས་བཞུར་འགྲོ། ཁོའོ་ལི་སེ་ཏུའོ་
ཧྥུས་ཆུ་ངོགས་སུ་རྩྭ་ཁང་ཞིག་ཕུབ་ནས་གནས་བཅས་ཤིང་། འགྲུལ་པ་ཆུ་བོ་སྒྲོལ་མ་ཐུབ་
པར་གནས་པ་མཐོང་དུས་ལམ་སེང་མདུན་དུ་བསྐྱོད་ནས་རང་གིས་རང་ལ “གུས་པ་ནི་
བྱེ་བཞུར་ཆུ་བོའི་ཆུ་དཔོན་ཡིན” ཞེས་བརྗོད་པར་བྱེད། འགྲུལ་པ་ཕལ་མོ་ཆེས་འཇིགས་
སུ་རུང་བའི་གྱད་མིའི་ཕྱི་ཚུལ་དེ་མཐོང་མ་ཐག་ལྷའི་བུའི་བདུད་གང་ཞིག་ཐོན་འདུག་
སྙམ་སྟེ་སྐྲག་ནས་བླ་ཆད་པ་ལྟར་མྱུར་དུ་བྲོས་འགྲོ། མི་རིང་བར་ཁོ་པ་སེམས་རྒྱུད་བཟང་
བ་རྟོགས་ཏེ་མི་ཚོས་རྒྱུན་དུ་ཁོ་ལ་རོགས་རམ་གནང་རྒྱུའི་རེ་བ་འདོན་པར་ཡོང་སྟེ “འོ་
ན་སྐྱབས་འཇུག་ཞུ་གི་ཡིན” ཞེས་དངངས་འདར་སིག་སིག་ངང་ཁོའོ་ལི་སེ་ཏུའོ་ཧྥུའི་
སྒལ་རྒྱབ་ཏུ་འཛེག་འགྲོ། ཁོའོ་ལི་སེ་ཏུའོ་ཧྥུས་འགྲུལ་པ་ཕྲག་སྟེང་དུ་བཏེགས་ཏེ་ཆུ་འགྲམ་
ནས་རྩ་བ་དང་བཅས་བཀོག་པའི་ལྕང་སྡོང་མཁྲེགས་པོ་ཞིག་འཁར་བར་འཛུགས་ཀྱིན་
ཆུ་ཤུགས་ཇི་ལྟར་ཆེ་ཞིང་རྦ་རླབས་ཇི་ལྟར་མཐོ་ཡང་ཤག་སྒྲ་དང་བཅས་ཆུ་བོ་བརྒལ་ཏེ་
དཀའ་བ་ཅི་ཡང་མེད་པར་ཁ་སྤྲོད་ཀྱི་ཆུ་ངོགས་སུ་སླེབས་པར་བྱེད། དུས་ཡུན་དེར་རི་བྱིའུ་
བགྲང་ལས་འདས་པས་ལྕང་བལ་འཕུར་ལྡིང་བྱེད་པ་ལྟར་ཁོའོ་ལི་སེ་ཏུའོ་ཧྥུའི་མགོ་སྟེང་དུ་
ལྡིང་སྐོར་ཡང་ཡང་རྒྱག་བཞིན་དགའ་སྤྲོའི་སྐད་སྙན་འདོན། དེ་ནི་ཁོའོ་ལི་སེ་ཏུའོ་ཧྥུའི་མི་
ཕྱེད་དད་སེམས་ཀྱིས་ལྷད་མེད་བྱིའུ་ཆུང་ཡང་སྡོད་མ་བཟོད་པར་དགེ་བ་མཉམ་སྒྲུབ་བྱེད་
པར་ཡོང་བ་ཡིན་ཤས་ཆེ།
དེ་ལྟར་ཁོའོ་ལི་སེ་ཏུའོ་ཧྥུས་ཆར་རླུང་གང་ལའང་མ་གཡོལ་བར་ཆུ་བོའི་སྟེང་དུ་ཆུ་
དཔོན་ལོ་གསུམ་བྱས། ཆུ་སྒྲོལ་རེ་བ་ཞུ་མཁན་གྱི་འགྲུལ་པ་ནི་ཉུང་ཉུང་མིན་མོད། སྟོན་པ་
ཅི་ཏུའུ་ལྟ་བུའི་མི་ནི་ལན་གཅིག་ཀྱང་འཕྲད་མ་མྱོང་། ལོ་གསུམ་པའི་ཉིན་ཞིག་གི་དགོང་
མོར་རླུང་འཚུབ་དྲག་ཆར་འབབ་པ་དང་། གློག་འཁྱུག་འབྲུག་སྒྲ་ལྡིར། གྱད་མིས་རྩྭ་ཁང་
ནང་དུ་བསྡད་དེ་རང་ཉིད་གཅིག་པུ་རི་བྱིའུ་ལ་གཏད་ནས་བསམ་བློ་ཡང་ཡང་བཏང་བས་
འདས་དོན་རྣམས་རྨི་ལམ་དང་འདྲ་བའི་ཚོར་སྣང་ཟབ་མོ་བྱུང་། གློ་བུར་དུ་ཡ་ང་བའི་སྐད་
སྒྲ་དྭངས་མ་ཞིག་གིས་ཆུ་བྱོ་བ་ལྟ་བུའི་ཆར་སྒྲ་བསྣུབས་ཏེ་ཁྱབ་འོང་བ་སྟེ།
“ཆུ་དཔོན་བཞུགས་ཡོད་དམ། སྐུ་མཁྱེན་ང་ཆུ་ལས་སྒྲོལ་རོགས།”
ཁོའོ་ལི་སེ་ཏུའོ་ཧྥུས་ཡར་ལངས་ཏེ་འཁྱར་འཁྱོར་ངང་ཁང་པའི་ཕྱི་རོལ་གྱི་མཚན་
མུན་དཀྱིལ་དུ་བསྐྱོད། ཡིད་ལ་མ་འཆར་བ་ཞིག་ནི་མཚན་མོའི་བར་སྣང་གཤགས་པའི་
གློག་འགྱུའི་དཀྱིལ་ནས་སྐྱེ་འབྲས་མཚར་བའི་གོས་དཀར་བྱིས་པ་ཞིག་རིག བྱིས་པ་དེ་
ལོ་ན་བཅུ་ལའང་སོན་མེད་ཅིང་། གྲོགས་མེད་ཁེར་རྐྱང་དུ་མགོ་བསྒུར་ནས་ཆུ་འགྲམ་དུ་
ལངས་ཡོད། གྱད་མི་ཡ་མཚན་སྐྱེས་ཏེ་རི་བོ་ཇི་ལྟའི་ལུས་པོ་དེ་མར་བསྒུར་ནས་ཤ་ཚ་ཆེན་
པོའི་ངང་དྲིས་དོན།
“མཚན་མོ་འདི་འདྲར་བྱིས་པ་ཁྱེད་རང་གཅིག་པུ་ཕྱོགས་ལ་འགྲོ་དགོས་དོན་ཅི་ཡིན།”
བྱིས་པས་ཡིད་གདུང་གི་མིག་མདངས་ཡར་བཏེགས་ཏེ་སེམས་སྡུག་ངང་ལན་
འདེབས་རྒྱུར།
“དྲང་པོར་བཤད་ན་ཨ་ཕའི་དྲུང་དུ་ལོག་འགྲོ་མཁན་ཡིན།"
ཁོས་ལན་དེ་ལྟར་ལན་བཏབ་པ་ཁོའོ་ལི་སེ་ཏུའོ་ཧྥུས་ཐོས་རྗེས་དེ་བས་ཀྱང་དོགས་པ་
ཟོས། འོན་ཏེ་ཁོའི་སེམས་འཚབ་ཀྱི་ཚུལ་དེ་མཐོང་དུས་སྙིང་རྗེ་རང་བཞིན་དུ་སྐྱེས་འོང་།
“སེམས་ཁྲལ་མ་བྱེད། ངས་ཁྱེད་རང་ཆུ་ལས་སྒྲོལ་ཆོག” ཅེས་རྗོད་བཞིན་ལག་ཟུང་
གིས་བྱིས་པ་ཡར་བླངས་ཏེ་རྣམ་ཀུན་ལྟར་ཕྲག་སྟེང་དུ་འཁྱེར་བ་དང་། སྔར་སྲོལ་ལྟར་
འཁར་བ་དམ་པོར་བཟུང་སྟེ་ཆུ་འགྲམ་གྱི་འདམ་རྩྭ་བཤགས་བཞིན་ཆར་རླུང་གིས་རབ་ཏུ་
བརྡུངས་པའི་མཚན་མོ་དེར་ཤག་སྒྲ་དང་བཅས་བློ་ཁོག་ཆེན་པོས་ཆུ་ནང་དུ་བསྐྱོད། རླུང་
དམར་གྱིས་སྤྲིན་ནག་སྒྲིལ་བཞིན་ལྡང་བས་དབུགས་ཀྱང་གཏོང་མི་ཐུབ། དྲག་ཆར་མདའ་
མོས་ཆུ་མཐིལ་བརྟོལ་བས་ཆུ་བོ་རྒྱས་ཏེ་སྐྱ་ལམ་ལམ་གཞི་གཅིག་ཏུ་གྱུར། སྐབས་དེར་གློག་
འོད་ཀྱིས་མཚན་མུན་གཤགས་པར་བརྟེན་ནས་བལྟས་པ་ན་རྦ་རླབས་དྲག་ཏུ་འཕྱུར་བ་
དང་། ཟེགས་མ་མཁའ་ལ་འཕྱོ་ཞིང་ཧ་ལམ་བགྲང་ལས་འདས་པའི་ལྷ་ཡི་ཕོ་ཉས་དཀར་
གཙང་གཤོག་ཟུང་བརྐྱངས་ཏེ་འཕུར་ལྡིང་བྱེད་ཉེ་བ་དང་འདྲ། ཁོའོ་ལི་སེ་ཏུའོ་ཧྥུ་ཡིན་
ནའང་དོ་ནུབ་ཆུ་བོ་སྒྲོལ་རྒྱུ་ནི་དཀའ་ཁག་ཤིན་ཏུ་ཆེ་བ་ཚོར། ཁོས་འཁར་བ་དམ་པོར་
བཟུང་ཞིང་། རྩིག་རྨང་རུལ་བསླད་ཤོར་བའི་མཆོད་རྟེན་མཐོན་པོ་ཞིག་ལྟར་ཡམ་ཡོམ་
ལན་འགའ་བྱས་རྗེས་བགྲོད་མཚམས་བཞག ཡ་མཚན་པ་ཞིག་ལ་ཕྲག་སྟེང་གི་བྱིས་པ་དེ་
ཇེ་ལྕིར་སོང་སྟེ་ཁོ་པར་ཆར་རླུང་ལས་ཆེ་བའི་དཀའ་བ་སྟེར་བྱུང་། ཁོ་པ་བློ་རྩ་བརྟན་ཞིང་
དཔའ་ངར་ཆེ་རྐྱེན་དང་ཐོག་བཟོད་ཐུབ་ནའང་ཆུ་བོའི་དཀྱིལ་དུ་སླེབས་ལ་ཉེ་དུས་གོས་
དཀར་བྱིས་པ་སྔར་བས་ལྕི་བར་གྱུར་ཏེ་རྒྱབ་ཏུ་འཁུར་བ་དེ་ཧ་ལམ་གནམ་འདེགས་ཕ་བོང་
དང་མཚུངས། མཐར་ཁོའོ་ལི་སེ་ཏུའོ་ཧྥུ་འགྱེལ་བས “ད་ནི་རང་སྲོག་བྱེ་བཞུར་ཆུ་བོར་
ཤོར་བར་བྱ” སྙམ་པའི་ཁོག་རྩིས་རྒྱག་སྐབས་རྣ་འགྲམ་ན་གློ་བུར་དུ་རི་བྱིའུ་ཡི་སྐད་སྒྲ་
ཁྱབ་ཡོང་། དེ་ནི་སྔར་ནས་ཐོས་རྒྱུ་གོམས་པའི་སྐད་སྒྲ་ཞིག་ཡིན་ཞིང་། སེམས་ནང་དོགས་
པ་རང་ཤུགས་སུ་ཟོས་པ་སྟེ། “ཨ་ཡ་མཚན། མཚན་མོ་ཁ་ནག་འདི་འདྲར་བྱིའུ་ཇི་ལྟར་
འཕུར་ཐུབ་བམ” སྙམ་སྟེ་མགོ་བོ་དགྱེས་ནས་ནམ་མཁར་བལྟས། ཡ་མཚན་ཆེ་བ་ལ། བྱིས་
པའི་མགོ་སྟེང་དུ་གསེར་འོད་ལམ་ལམ་འཕྲོ་བའི་ཟླ་གསར་དབྱིབས་ཀྱི་འོད་ཀོར་ཞིག་ཡོད་
པ་དང་། རི་བྱིའུ་རྣམས་དྲག་ཆར་རླུང་འཚུབ་ཇི་ལྟར་ཆེ་ཡང་སྤྲོ་སྣང་དང་བཅས་གཅིག་
རྗེས་གཉིས་མཐུད་ངང་གསེར་འོད་ཀྱི་ཕྱོགས་སུ་འཕུར་འགྲོ། གྱད་མིའི་སེམས་ལ “བྱིའུ་
ཆུང་ལའང་བློ་སྟོབས་འདི་འདྲ་ཡོད་ན་གུས་པ་ནི་མི་ཡིན་པས་ལོ་ངོ་གསུམ་རིང་སྒྲིབ་པ་
སྦྱངས་པ་དེ་ཡུད་ཙམ་ལ་བརླག་ག་ལ་རུང” སྙམ། རླུང་དམར་གྱིས་རྒུན་འབྲུམ་གྱི་ཡལ་
འདབ་ལྟར་ཟིང་བའི་སྐྲ་ལོ་བར་སྣང་དུ་གཡུགས་ཏེ་སིར་སྒྲ་སྒྲོག དྲག་ཏུ་འཕྱུར་བའི་རྦ་
རླབས་ཀྱིས་ཁོའི་བྲང་ཁར་བརྡེགས་ནས་འཁྱོམ་པར་བྱེད། ཁོས་ཆག་ཉེན་ཆེ་བའི་འཁར་
བ་སྦོམ་པོ་དེ་དམ་པོར་བཟུང་སྟེ་སྲོག་བསྡོས་ཀྱི་སྒོ་ནས་ཆུ་བོའི་ཕ་རོལ་དུ་བསྐྱོད།
ཁོའོ་ལི་སེ་ཏུའོ་ཧྥུས་ཕལ་ཆེར་དུས་ཚོད་གཅིག་ལྷག་ཙམ་གྱི་རིང་དཀའ་བ་ཚད་མེད་
སྤྱད་པས་མཐར་འཛིང་ནས་ཟུངས་ཟད་ཤུགས་རྫོགས་ཀྱི་སེང་གེའི་རྒྱལ་པོ་ལྟར་དབུགས་
ལྷེམ་ལྷེམ་དང་འཁྱར་རེ་འཁྱོར་རེའི་ངང་ཆུ་བོའི་ཕར་ངོགས་སུ་འཛེགས་ཐུབ་པ་བྱུང་། ཁོ་
པས་ལྕང་སྡོང་གི་འཁར་བ་སྦོམ་པོ་དེ་བྱེ་མའི་དཀྱིལ་དུ་བཙུགས་རྗེས་ཕྲག་སྟེང་ནས་བྱིས་
པ་ཕབ་སྟེ་དབུགས་རིང་ཞིག་ཕྱུང་ནས་བཤད་རྒྱུར།
“ཨ་ཡོ།བྱིས་པ།རི་མཐོན་པོ་དང་རྒྱ་མཚོ་ཆེན་པོ་ཡང་ཁྱེད་རང་ལས་ལྕི་བ་མེད་ཡཱ།”
བྱིས་པས་འཛུམ་ཙམ་བྱས་པས་དྲག་ཆར་རླུང་འཚུབ་ཀྱི་ནང་ན་མགོ་སྟེང་གི་གསེར་
འོད་སྔར་བས་གསལ་བར་གྱུར་ཅིང་། མགོ་བོ་དགྱེས་ནས་གྱད་མིའི་ངོ་གདོང་ལ་ལྟ་བཞིན་
ལན་བཏབ་དོན།
“འཕྱུགས་མེད། དོ་ནུབ། ཏག་ཏག་དོ་ནུབ། ཁྱོད་ཀྱིས་རྒྱབ་ཏུ་འཁུར་བ་ནི་ལུས་
གཅིག་གིས་འཛམ་གླིང་ཧྲིལ་པོའི་སྡུག་བསྔལ་འཁུར་བའི་ཡེ་ཤུ་ཅི་ཏུའུ་ཡིན།” སྐད་
གདངས་དེ་ནི་དྲིལ་སྒྲ་ལྟར་སྙན་ཞིང་འཇེབས་
ཉིན་དེའི་མཚན་མོ་ནས་བཟུང་བྱེ་བཞུར་ཆུ་བོའི་འགྲམ་དུ་ཆུ་དཔོན་ནམ་འཇིགས་
སུ་རུང་བའི་གྱད་མི་དེའི་གྲིབ་སོ་ཡང་མཐོང་རྒྱུ་མེད། གོ་ཐོས་སུ་ཁོ་པས་དངོས་པོ་གཅིག་
རང་བཞག་པ་དེ་ནི་ཆུ་བོའི་ཕར་ངོགས་ཀྱི་བྱེ་མའི་དཀྱིལ་དུ་བཙུགས་པའི་སྦོམ་ཞིང་སྲ་
བའི་ལྕང་སྡོང་གི་འཁར་བ་དེ་ཡིན་པར་མ་ཟད། ཡ་མཚན་སྐྱེ་དགོས་པ་ནི་སྡོང་སྐམ་གྱི་
མཐའ་འཁོར་དུ་ད་དུང་མཛེས་སྡུག་ལྡན་པའི་རྒྱ་སེ་མེ་ཏོག་དམར་པོ་མང་དུ་བཞད་དེ་དྲི་
ཞིམ་རབ་ཏུ་འཐུལ་འོང་། དེ་ཡང་མཱ་ཐའེ་ཡི་གཏམ་སྙན་ནང་དུ “ལྷག་བསམ་རྣམ་པར་
དག་པའི་མི་ལ་བསོད་ནམས་ཡོད། གང་ལགས་ཤེ་ན། ཁོ་ཚོས་ལྷ་མཇལ་ངེས་ཡིན་པས་
སོ” ཞེས་འཁོད་པ་དང་མཚུངས།
1919ལོའི་ཟླ4པར།

སྒེའུ་ཁུང་།

ངའི་ཁྱིམ་གྱི་ཐོག་བརྩེགས་གཉིས་པའི་སྒེའུ་ཁུང་དང་ཁ་སྤྲོད་ཁྱིམ་གྱི་ཐོག་བརྩེགས་
གཉིས་པའི་སྒེའུ་ཁུང་སྲང་ལམ་གྱིས་བར་ཆོད་པའི་ཁ་གཏད་དུ་གནས་ཡོད།
ཁ་སྤྲོད་དུ་ཡོད་པའི་ཁྱིམ་ཚང་དེའི་ཐོག་བརྩེགས་གཉིས་པའི་སྒེའུ་ཁུང་གི་སྟེང་དུ་
སྟག་གཟིག་མེ་ཏོག་དང་རྒྱ་སེ་མེ་ཏོག་གི་ཁོག་མ་གྲལ་འགྲིག་པོས་བསྒྲིགས་འདུག འོན་
ཀྱང་སྒེའུ་ཁུང་གི་རྒྱབ་ཕྱོགས་སུ་རྒྱུན་དུ་ལྗིད་ཏིག་ཏིག་གི་རས་ཡོལ་སེར་པོ་ཞིག་བསྒར་
ཡོད་པས་དེས་ན་ངས་ཁྱིམ་ཁང་དེའི་སྦྱིན་བདག་ཐེངས་གཅིག་ཀྱང་མཐོང་མ་མྱོང་།
ངའི་ཁྱིམ་གྱི་ཐོག་བརྩེགས་གཉིས་པའི་སྒེའུ་ཁུང་གི་འགྲམ་དུ་ལག་སྐྱོར་རྐུབ་
བཏེགས་རྙིང་པ་ཞིག་བསྒྲིགས་ཡོད། ངས་ཉིན་ལྟར་ལག་སྐྱོར་རྐུབ་བཏེགས་དེའི་སྟེང་དུ་
བསྡད་དེ་ཅི་བསམ་འདི་བསམ་མེད་པར་འགྲོ་འོང་བྱེད་མཁན་གྱི་རྡོག་སྒྲར་ཉན་གྱིན་ཡོད།
ངའི་ཁྱིམ་ལ་ག་དུས་ཡིན་ནའང་མགྲོན་པོ་འཚམས་འདྲི་བྱེད་པར་ཡོང་མཁན་མེད་
པ་གཏན་ནས་མིན། སྒོའི་ཕྱི་ངོས་སུ་སྒོ་དྲིལ་བསྒར་ཡོད་པས་གསལ་ཞིང་འཇེབས་པའི་སྒྲོ་
དྲིལ་གྱི་སྐད་སྒྲ་གྲགས་ཚེ་ངས་ལག་སྐྱོར་རྐུབ་བཏེགས་ལས་ཧོབ་སྟེ་ལངས་རྗེས་ལག་ཟུང་
བརྐྱངས་ཏེ་སྒོ་འགྲམ་གྱི་ཕྱོགས་སུ་རྒྱང་རིང་ནས་ཡོང་བའི་སྐུ་མགྲོན་དེ་བསུ་བར་འགྲོ་
གིན་ཡོད།
ངས་དུས་རྒྱུན་དུ་འདི་ལྟ་བུའི་སྟོང་བསམ་གྱི་ཁྲོད་དུ་ཅི་བསམ་འདི་བསམ་མེད་པར་
འགྲོ་འོང་བྱེད་མཁན་གྱི་རྡོག་སྒྲར་ཉན་ནས་བསྡད་མོད། དུས་ཚོད་ཇི་ལྟར་འདས་རུང་ངའི་
ཁྱིམ་ལ་འཚམས་འདྲི་བྱེད་པར་ཡོང་མཁན་མགྲོན་པོ་གཅིག་ཀྱང་མི་འདུག ཁང་པའི་
ནང་ན་ཤེལ་སྒོའི་སྟེང་དུ་དཔར་བའི་རང་ཉིད་ཀྱི་གཟུགས་བརྙན་ཁོ་ན་ལས་མེད་པ་དེས་
དུས་གཏན་དུ་ང་རང་དང་འགྲོགས་ནས་སྡོད་ཀྱིན་ཡོད།
དེ་ལྟར་དུས་ཡུན་རིང་པོ་ཞིག་བསྐྱལ་བ་ཡིན།
ཉིན་ཞིག་གི་ས་སྲོད་དུ་ངས་ཁ་སྤྲོད་ཀྱི་སྒེའུ་ཁུང་ལ་ལྟ་སྐབས་གློ་བུར་དུ་རས་ཡོལ་
སེར་པོའི་རྒྱབ་ན་ལྐོག་འཆལ་མ་འདྲ་བའི་བུད་མེད་ཅིག་ལངས་བསྡད་ཡོད་པ་མཐོང་བྱུང་།
ཕར་བལྟས་ན་མོ་རྒྱུད་འདྲེས་མ་ཞིག་དང་འདྲ་ཞིང་། མཆུ་སྒྲོས་ལ་ཚོས་དམར་བསྐུས་ཡོད་
པ་དང་། མིག་མཐའ་ནག་པོ་བཟོས་ཡོད་པ། ལུས་ལ་རྒྱུ་གཙང་གི་དར་ལྭ་གྱོན་ཡོད་པ། རྣ་
གཉིས་ལ་ཆེས་ཕྲ་བའི་གསེར་གྱི་རྣ་ལོང་རེ་བཏགས་འདུག ངས་བལྟས་ཚོད་ལ་མོའི་ཚུལ་
དེ་ནི་ཕལ་ཆེར་ཟུར་མིག་འཕེན་བཞིན་བརྩེ་བ་ཟབ་མོས་ང་ལ་བརྡ་སྤྲོད་པར་སྣང་།
དུས་ཡུན་ལོ་ངོ་འགའ་ཞིག་གི་རིང་ལ་ངས་མི་གཅིག་ཀྱང་མཐོང་མ་མྱོང་། ངའི་
ཁང་པའི་ནང་ན་ཤེལ་སྒོའི་སྟེང་གི་རང་ཉིད་ཀྱི་གཟུགས་བརྙན་དེས་ང་རང་ལ་འདུག་
རོགས་བྱེད་པ་ལས་གཞན་སུ་ཡང་མེད། དེར་བརྟེན་ལྐོག་འཆལ་མ་འདྲ་བའི་བུད་མེད་
དེས་ང་ལ་གོ་བརྡ་སྤྲོད་སྐབས་ཕ་རོལ་པོར་མཐོང་ཆུང་བྱེད་ག་ལ་སྲིད། དེ་ལས་ལྡོག་སྟེ་
ངོ་གདོང་འཛུམ་མདངས་ཀྱིས་ཁེངས་བཞིན་ཁུ་སིམ་སིམ་དུ་ཕ་རོལ་པོར་གུས་ལན་སློག་
རྒྱུ་ཙམ་དུ་ཟད།
དེ་རྗེས་ས་སྲོད་འཆར་རིམ་བཞིན་རྒྱུད་འདྲེས་མས་ཁ་སྤྲོད་ཀྱི་སྒེའུ་ཁུང་མདུན་དུ་
ལངས་ཏེ་ཐ་མལ་གྱི་སྒེག་ཉམས་སྟོན་བཞིན་བརྩེ་བ་ཟབ་མོས་ང་ལ་གོ་བརྡ་སྤྲོད་པ་དང་།
སྐབས་འགར་ད་དུང་མེ་ཏོག་གི་ཁོག་མའི་ནང་དུ་བཞད་བཞིན་པའི་རྒྱ་སེའམ་སྟག་
གཟིག་མེ་ཏོག་ཅིག་བཏོགས་ཏེ་ཕར་འགྲོ་ཚུར་འོང་བྱེད་པའི་འགྲུལ་པ་བརྒལ་ནས་ང་ལ་
འཕངས་འོང་།
ཤེས་མེད་ཚོར་མེད་ནང་ང་རང་ལག་སྐྱོར་རྐུབ་བཏེགས་རྙིང་པ་དེའི་སྟེང་དུ་བསྡད་
ནས་འགྲོ་འོང་བྱེད་མཁན་གྱི་རྡོག་སྒྲར་སུན་སྣང་སྐྱེ་འགོ་ཚུགས་བྱུང་། ལྐུགས་འཐོམ་
འཐོམ་ངང་སྒུག་སྡོད་ཇི་ལྟར་བྱས་ནའང་ཕལ་ཆེར་འཚམས་འདྲི་བྱེད་པར་ཡོང་མཁན་
ནམ་ཡང་ཡོད་མི་སྲིད་པ་འདྲ། སེམས་སུ་ཤེལ་སྒོའི་ནང་ནས་འཆར་བའི་རང་ཉིད་ཀྱི་
གཟུགས་བརྙན་ཁོ་ནས་ང་རང་དང་འགྲོགས་ཏེ་དུས་ཡུན་རིང་པོ་འདས་པའི་ཚོར་སྣང་
བྱུང་། སླར་འདི་ལྟར་ལྐུགས་འཐོམ་འཐོམ་ངང་ཐག་རིང་ནས་ཡོང་བའི་མགྲོན་པོ་བསྒུགས
དགོས་དོན་ཡོད་དམ།
དེས་ན་ལྐོག་འཆལ་མ་འདྲ་བའི་བུད་མེད་དེས་ང་ལ་སླར་གོ་བརྡ་སྤྲོད་དུས་ངས་ཀྱང་
མོ་ལ་ལན་སློག་གིན་ཡོད།
དེ་ལྟར་སླར་དུས་ཚོད་རིང་པོ་ཞིག་འདས་སོང་།
ཉིན་ཞིག་གི་ཞོགས་པར་ངས་འབྱོར་ཡིག་ཅིག་ཁ་ཕྱེ་བ་ན་དེའི་སྟེང་དུ་ཆེད་མངགས
ངའི་ཁྱིམ་དུ་འཚམས་འདྲི་བྱེད་པར་བཅར་མོད། སྒོ་དྲིལ་ཇི་ལྟར་མནན་ཀྱང་ཨ་ལན་སྟེར་
མཁན་མི་འདུག་པས་ཁྱེད་རང་འཕྲད་འདོད་པའི་རེ་བ་དེ་མི་དོར་ཀ་མེད་བྱུང་ཞེས་བྲིས་
ཡོད་པ་མཐོང་བྱུང་། དེས་ན་ངས་མདང་ནུབ་རྒྱུད་འདྲེས་མས་འཕངས་འོང་བའི་རྒྱ་སེ་དང་
སྟག་གཟིག་མེ་ཏོག་དེ་དག་རྡོག་པས་བརྫིས་ཏེ་ཆེད་མངགས་ཐོག་སྟེང་ནས་བབས་ཐོག་སྒོ་
ཁྱམས་སུ་སྒོ་དྲིལ་ལ་ལྟ་བཤེར་བྱེད་པར་ཕྱིན་པ་ཡིན། དུས་ཇི་ཙམ་ནས་ཆད་པ་མི་ཤེས་ཏེ།
སྒོ་དྲིལ་སྟེང་གི་ཟངས་སྐུད་ལ་བཙའ་ཆགས་པའམ་ཡང་ན་མི་ཞིག་གིས་ཐལ་ཆེ་བའི་ཀུ་
རེ་བརྩེས་རྐྱེན་དུམ་བུ་གཉིས་སུ་ཆད་ཡོད་པ་མཐོང་བྱུང་། ངའི་སེམས་ནད་ལྗིད་པོར་གྱུར་
སོང་། གལ་ཏེ་རས་ཡོལ་སེར་པོའི་རྒྱབ་ཀྱི་བུད་མེད་དེ་ངོ་ཤེས་སུ་གྱུར་མེད་ན་རང་ཉིད་
ཀྱིས་ཡང་ནས་ཡང་དུ་བསྒུགས་པའི་མགྲོན་པོའི་ནང་ནས་གཅིག་གིས་བག་ཕེབས་པའི་སྒོ་
དྲིལ་གྱི་སྒྲ་དེ་སྔ་ས་ནས་ངའི་རྣ་ལམ་དུ་བསྐྱལ་ཡོད་ངེས་རེད།
ངས་སླར་ཁུ་སིམ་སིམ་ངང་ཐོག་ཁང་དུ་བསྐྱོད་དེ་སྒེའུ་ཁུང་འགྲམ་གྱི་ལག་སྐྱོར་རྐུབ་
བཏེགས་སྟེང་དུ་བསྡད་པ་ཡིན།
ས་སྲོད་དུ་སླེབས་དུས་ཁ་སྤྲོད་ཀྱི་ཐོག་བརྩེགས་གཉིས་པའི་སྒེའུ་ཁུང་གི་འགྲམ་ན
དར་གོས་ཀྱི་ལྭ་བ་བཀླུབས་པའི་བུད་མེད་དེ་སླར་ཐོན་བྱུང་། མོས་ཐ་མལ་གྱི་སྒེག་ཉམས་
སྟོན་བཞིན་བརྩེ་བ་ཟབ་མོས་ང་ལ་གོ་བརྡ་སྤྲོད་པར་བྱེད། ཡིན་ནའང་ངས་སླར་མོར་ཁ་
ཡ་མ་བྱས་པར་ས་སྲིབ་ཀྱི་ཁྲོམ་ལམ་ལ་རྒྱང་ལྟ་བྱེད་བཞིན་དུས་ཇི་ཙམ་དུ་ངའི་ཁྱིམ་གྱི་སྒོ་
མདུན་དུ་ཡོང་མིན་མི་ཤེས་པའི་ཐག་རིང་གི་མགྲོན་པོ་ཞིག་བསྒུགས་ནས་བསྡད་པ་ཡིན།
དེ་ཡང་དེ་སྔ་ལྟར་ཟླ་མེད་ཁེར་རྐྱང་ངང་བསྒུགས་ནས་བསྡད་ཡོད།
1919ལོའི་ཟླ10པར།

ཞབས་བྲོའི་འདུ་ཚོགས།

གཅིག
མིང་ཀྲེ་སྲིད་ལོ་བཅུ་དགུའི(1886ལོ)ཟླ་བ་བཅུ་གཅིག་པའི་ཚེས་གསུམ་གྱི་ནུབ་མོར་
ལོ་ན་བཅུ་བདུན་ལ་སོན་པའི་སྲས་མོ་མིང་ཙེས་སྤྱི་བོ་དམར་ཐེར་དུ་གྱུར་པའི་ཨ་ཕ་དང་
ལྷན་དུ་ཀླུ་མིན་ཕོ་བྲང་གི་སྐས་ཀར་འཛེགས་ཏེ་དོ་ནུབ་དེ་གར་འཚོག་བཞིན་པའི་ཞབས་
བྲོའི་འདུ་ཚོགས་ལ་ཞུགས། དཀར་ཆ་དོད་པའི་སོལ་རླངས་སྒྲོན་མེའི་འོག་གི་ཞེང་ཁ་ཆེ་
བའི་སྐས་ཀའི་གཞོགས་གཉིས་སུ་བང་རིམ་གསུམ་ཅན་གྱི་ལུག་མིག་མེ་ཏོག་གི་སི་ར་སྒྲིག་
ཤོམ་བྱས་ཡོད་ཅིང་། མེ་ཏོག་ཆེས་ཆེ་བ་ནི་མིས་བཟོས་པའི་མེ་ཏོག་རྫུན་མ་དང་འདྲ། བང་
རིམ་སྦུག་མ་དེ་དམར་སྐྱ་དང་། བར་དུ་སྙུག་སེར། མདུན་དུ་དཀར་པོ་བཅས་ཡིན་ཞིང་།
འདབ་མ་དཀར་པོ་ནི་ཤམ་བུ་ལྟར་ཕན་ཚུན་སྣོལ་ཡང་ཚར་དུ་དངར། སི་རའི་བང་རིམ་གྱི་
སྣེ་མོའམ་སྐས་ཀའི་སྟེང་གི་ཞབས་བྲོའི་ཚོམས་ཆེན་ནང་ནས་སྤྲོ་སྣང་འདྲེན་པའི་འབུད་
དཀྲོལ་རོལ་མོའི་རྟ་དབྱངས་དེ་འགོག་པར་མི་སྤོབས་པའི་བདེ་སྐྱིད་ཀྱི་འབོད་སྒྲ་དམའ་པོ་
ཞིག་ལྟར་དལ་ཁོམ་མེད་པར་ཁྱབ་འོང་།
མིང་ཙེས་སྔ་ས་ནས་ཧྥ་རན་སིའི་སྐད་སྦྱངས་ཡོད་ལ་ཞབས་བྲོའང་སྦྱངས་མྱོང་། འོན་
ཀྱང་ཞབས་བྲོའི་འདུ་ཚོགས་ལ་དངོས་སུ་ཞུགས་པ་ནི་སྐྱེས་པ་ནས་བཟུང་དོ་ནུབ་ཐེངས་
དང་པོ་ཡིན། དེར་བརྟེན་ཤིང་རྟ་འཁོར་ལོའི་ནང་དུ་ཨ་ཕས་ཡང་ཡང་བཏོན་པའི་དྲི་བར་
ལན་འདེབས་སྐབས་སེམས་རྣལ་དུ་མི་བབས་པར་ཁ་གཡེང་མིག་གཡེང་ཁོ་ན་བྱེད། མོའི་
སྙིང་ཁ་རྡིག་རྡིག་ཏུ་འཕག་ཅིང་། དེ་ཡང་སྤྲོ་སྣང་གི་ནང་ན་དངངས་འཚབ་ཀྱང་འདྲེས་
ཡོད་ཅེས་བཤད་དུ་རུང་། ཤིང་རྟ་འཁོར་ལོ་ཀླུ་མིན་ཕོ་བྲང་གི་སྒོ་རྩར་མ་འབྱོར་བའི་བར་
དུ་མོས་སེམས་འཚབ་ངང་མིག་མདའ་སྒེའུ་ཁུང་གི་ཕྱི་རོལ་ལ་གྲངས་མེད་འཕངས་ནས་
ཏུང་ཅིན་ཁྲོམ་ལམ་གྱི་ཐར་ཐོར་སྒྲོན་མེ་འཁྱུག་འཁྱུག་ཏུ་གྲོལ་བར་བལྟས།
འོན་ཀྱང་ཀླུ་མིན་ཕོ་བྲང་དུ་འཛུལ་མ་ཐག་དོན་དག་ཅིག་འཕྲད་པ་དེས་མོའི་སེམས་
འཚབ་བརྗེད་པར་གྱུར། སྐས་ཀ་ཕྱེད་ཙམ་འཛེགས་རྗེས་ཁོ་ཚོ་ལས་གོམ་པ་གང་གིས་
མགྱོགས་པར་སླེབས་པའི་ཀྲུང་གོའི་མཐོ་རིམ་དཔོན་ཞིག་གི་རྗེས་ཟིན། མཐོ་རིམ་དཔོན་
དེས་ཆེས་རྒྱགས་པའི་ལུས་ཕུང་ཟུར་དུ་གཡོལ་ཏེ་ཁོ་ཚོ་ཕ་དང་བུ་མོ་གཉིས་སྔོན་ལ་
བཏང་ཐོག་མིག་གཉིས་མིང་ཙེ་ལ་ཧུར་རེར་ལྡིར་འོང་། མིང་ཙེས་ལུས་ལ་རྒྱ་སེ་མདོག་
གི་གཟབ་གོས་བཀླུབས་ཡོད་པས་ཡིད་དབང་འཕྲོག་པའི་མཛེས་ཉམས་ཤིག་མངོན་པར་
གསལ། མོའི་སྐེ་ལ་དར་སྔོན་མོའི་མགུལ་འཆིང་ཞིག་བརྒྱན་ཡོད་པ་དང་། གནག་སྣུམ་
སྐྲ་ལོའི་དབུས་སུ་རྒྱ་སེ་མེ་ཏོག་གཅིག་རང་སྤུས་ཡོད་པ་དེས་དྲི་བསུང་རིམ་པར་འཐུལ་
འོང་། མཚན་མོ་དེར་མིང་ཙེའི་སྒེག་ཉམས་ཀྱིས་ཤེས་རིག་དར་རྗེས་ཀྱི་འཇར་པན་གྱི་ན་
ཆུང་མའི་མཛེས་ཉམས་གསོན་རྗེན་དུ་བསྟན་ཡོད་པས་སྐྲ་ཡི་ལན་བུ་རིང་པོ་དྲུད་པའི་
ཀྲུང་གོའི་མཐོ་རིམ་དཔོན་དེ་ཁ་གདངས་མིག་བགྲད་དུ་གྱུར་པ་ལོས་ཡིན། སྐབས་དེར་
སླར་ཁུག་རྟའི་མཇུག་དབྱིབས་ཅན་གྱི་གཟབ་གོས་བཀླུབས་པའི་འཇར་པན་གྱི་གཞོན་ནུ་
ཞིག་བྲེལ་རྟབ་ངང་མར་འབབ་ཡོང་བ་དང་དཔུང་གཤིབ་བྱུང་བས་ཁོས་ཀྱང་རང་དབང་
མེད་པར་ཕྱིར་བལྟས་བསློགས་ཤིང་། དེ་མཚུངས་སུ་ཧང་སངས་པའི་ངང་མིང་ཙེའི་རྒྱབ་
གཟུགས་ལ་མིག་མདའ་ཞིག་འཕངས། དེ་ནས་གང་ཞིག་དྲན་པ་ལྟར་ལག་པས་སྐེ་ཡི་གོང་
དཀྲིས་དཀར་པོ་དེ་སྒྲིག་ཙམ་བྱས་རྗེས་ལུག་མིག་མེ་ཏོག་གི་དབུས་ནས་སྒོ་ཆེན་གྱི་ཕྱོགས་
སུ་བྲེལ་འཚབ་ངང་སོང་།
ཕ་དང་བུ་མོ་ཐོག་ཁར་འབྱོར། ཐོག་ས་གཉིས་པའི་ཞབས་བྲོ་ཁང་གི་སྒོ་མདུན་དུ་
འགྲམ་པར་རྒྱ་སྐྱ་ཕྱེད་སྔོ་ཕྱེད་ཅིག་བསགས་པའི་སྦྱིན་བདག་སྟེ། བྲང་ཁར་གཟེངས་རྟགས་
མང་དུ་བཏགས་པའི་ཧྥ་རན་སིའི་སྦོ་ཇོ་རིམ་པའི་མི་དྲག་དང་། ལུས་ལ་ལུའུ་དབྱི་སྐུ་ཐོག་
བཅོ་ལྔ་པའི་དུས་སྐབས་ཀྱི་ཆས་གོས་བཀླུབས་པའི་སྦོའོ་ཇོའི་ལྕམ་ལྷན་དུ་ལངས་ཏེ་ཞི་
འཇམ་སྤྱོད་བཟང་ངང་གཅིག་རྗེས་གཉིས་མཐུད་དུ་འབྱོར་བའི་སྐུ་མགྲོན་ལ་བསུ་བ་ཞུ་
བཞིན་མཆིས། སྦོའོ་ཇོས་མིང་ཙེ་མཐོང་རྗེས་ཇུས་མང་བཀོད་ཟབ་ཀྱི་ངོ་གདོང་ནས་དེ་མ་
ཉིད་དུ་ལོག་སེམས་དང་བྲལ་བའི་ཧ་ལས་པའི་འཛུམ་མདངས་ཕྲ་མོ་ཞིག་འཁྱུག དོན་
ཆུང་དེ་ཡང་མིང་ཙེའི་འདྲེན་བྱེད་ལས་ཐར་མེད། འདྲིས་བདེ་བའི་མིང་ཙེའི་ཨ་ཕས་ངོ་
གདོང་འཛུམ་གྱིས་ཁེངས་བཞིན་སྤྲོ་བ་ཆེན་པོས་སྦོའོ་ཇོ་སྟངས་དཔྱལ་ལ་བུ་མོ་ངོ་སྤྲོད་
རགས་ཙམ་བྱས། མིང་ཙེ་ནི་ངོ་ཚ་ལ་སྤོབས་པའང་སྐྱེས་ཤིང་། དུས་མཚུངས་སུ་སྐུ་དབང་
བཙན་པའི་སྦོའོ་ཇོའི་ལྕམ་གྱི་བྱད་བཞིན་སྟེང་དུ་སྔར་བཞིན་ཕལ་པའི་སྣང་ཚུལ་ཆུང་ངུ་
ཞིག་གནས་ཡོད་པ་ཡང་ཚོར།
ཞབས་བྲོའི་ཚོམས་ཆེན་ནང་དུ་གང་སར་རབ་ཏུ་བཞད་པའི་ལུག་མིག་མེ་ཏོག་གིས་
ཁེངས་ཡོད་པས་མཛེས་སྡུག་ལྟ་བས་མི་ངོམ་པར་མ་ཟད། གནས་གང་དུ་ཡང་ཞབས་བྲོར་
གདན་འདྲེན་ཞུ་རྒྱུར་བསྒུགས་ནས་བསྡད་ཡོད་པའི་སྲས་མོ་དང་ལྕམ་གྱིས་ཁེངས་ཡོད། མོ་
ཚོའི་ལུས་ཐོག་གི་མེ་ཏོག་མཐའ་རྒྱན་དང་། མེ་ཏོག་རྒྱན་ཆ། བ་སོའི་རླུང་གཡབ་དེ་དག་
ཡིད་ཀྱི་དང་ག་འདྲེན་པའི་དྲི་ཞིམ་ཆུ་ཡི་དྲི་བསུང་གི་ནང་ན་སྒྲ་མེད་ཀྱི་རྦ་རླབས་ཤིག་
འཕྱུར་བ་དང་མཚུངས། མིང་ཙེས་ཅང་མ་འགོར་བར་ཨ་ཕ་དང་བྲལ་ཏེ་སྒེག་ཉམས་ལྡན་
པའི་བུད་མེད་ཀྱི་ཁྱུ་གྲལ་དུ་སོང་། ཁྱུ་ཆུང་དེ་ནི་ན་མཉམ་གྱི་གཞོན་ནུ་མ་ཤ་སྟག་ཡིན་ཞིང་།
ལུས་ལ་ཚོས་གཞི་སྔོ་སྐྱའམ་རྒྱ་སེ་མདོག་གི་གཟབ་གོས་གཅིག་མཚུངས་སུ་བཀླུབས་ཡོད།
མོ་ཚོས་མོར་དགའ་བསུ་ཞུས་ཤིང་། བྱིའུ་ཆུང་ལྟར་ཅལ་ལེ་ཅིལ་ལེའི་ངང་མགྲིན་གཅིག་ཏུ་
དོ་ནུབ་མོ་མཛེས་ཤོས་ཡིན་པའི་བསྔགས་བརྗོད་བྱེད།
འོན་ཀྱང་མོ་ཚོ་དང་མཉམ་དུ་བསྡད་མ་ཐག་ག་ནས་ཡོང་བ་ཆ་མི་འཚལ་ལ། སྔར་
མཇལ་མྱོང་ཡང་མེད་པའི་ཧྥ་རན་སིའི་མཚོ་དམག་གི་དམག་དཔོན་ཞིག་གོམ་སྟབས་དལ་
པོས་ཚུར་ཡོང་ཞིང་། དམག་དཔོན་དེས་ལག་ཟུང་མར་གློད་དེ་གུས་ཞབས་ལྡན་པའི་ངང་
འཇར་པན་ལུགས་ཀྱི་གུས་འདུད་ཅིག་ཞུས། མིང་ཙེས་རང་ཉིད་ཀྱི་མཁུར་ཚོས་ཟིང་སྐྱའི་
སྟེང་དུ་སྤྲིན་འདབ་དམར་པོ་ཞིག་ཤེས་མེད་ཚོར་མེད་དུ་འཁྱུད་པ་ཚོར་བྱུང་། གུས་འདུད་
དེའི་གོ་དོན་འདྲི་མི་དགོས་པར་མོས་ལོས་ཤེས། དེས་ན་ཁ་ཕྱིར་བསྐོར་ཏེ་ལག་ནང་གི་རླུང་
གཡབ་ཉེ་འགྲམ་དུ་ལངས་ཡོད་ཅིང་གཟབ་གོས་སྔོ་སྐྱ་གྱོན་པའི་གཞོན་ནུ་མ་དེར་སྤྲད།
བསམ་ཡུལ་ལས་འདས་པ་ནི་མཚོ་དམག་དམག་དཔོན་གྱིས་ངོ་གདོང་ནས་འཛུམ་ཆུང་
ཞིག་དམུལ་བཞིན་སྒྲ་གདངས་གཞན་འདྲེས་པའི་འཇར་པན་གྱི་སྐད་ཐོག་ནས་གསལ་
ཐིང་ཐིང་དུ་བཤད་རྒྱུར།
“ཞབས་བྲོ་ཞིག་བསྐྱོན་པར་ཕེབས་ན་འགྲིག་གམ།"
དེ་མུར་མིང་ཙེ་དང་ཧྥ་རན་སིའི་མཚོ་དམག་དམག་དཔོན་གྱིས《མཐོན་མཐིང་གི་
ཏོ་ནའོ་ཆུ་བོ》ཞེས་པའི་སྒྲ་དབྱངས་ཀྱི་མཚམས་ཚིག་དང་བསྟུན་ནས་ཞབས་བྲོ་ཧོའར་ཙེ་
འཁྲབ་པར་རོལ། དམག་དཔོན་གྱི་ངོ་གདོང་ཉི་མས་ཚིག་སྟེ་ནག་པོ་ཆགས་ཡོད་རུང་ཁོ་པ་ཕོ་
ཉམས་དོད་ལ། རུས་བཟོ་ལེགས་ཤིང་སྨ་ར་ཤིན་ཏུ་སྟུག མིང་ཙེས་ལག་ཤུབས་རིང་པོ་གྱོན་
པའི་ལག་པ་ཕྲ་མོ་དེ་འཁྲབ་རོགས་པའི་དམག་ཆས་ཀྱི་དཔུང་པ་གཡོན་མའི་སྟེང་དུ་བཞག་
ཅིང་།མོའི་ལུས་གཟུགས་དེ་ཁོ་ན་ཆུང་དྲགས་པར་སྣང་།དེ་ལྟའི་ཁོར་ཡུག་ལ་སྔ་ས་ནས་རྒྱུས་
མངའ་ཆེ་བའི་མཚོ་དམག་དམག་དཔོན་གྱིས་ཐབས་མཁས་པོས་མོ་ཁྲིད་དེ་མི་ཚོགས་ཀྱི་
དཀྱིལ་དུ་གར་སྟབས་ཡང་མོར་བསྒྱུར། ད་དུང་སྐབས་སྐབས་སུ་མོའི་རྣ་རྩར་མི་རྣམས་ཀྱིས་
དགའ་པོ་བྱེད་པའི་ཧྥ་རན་སིའི་སྐད་ཐོག་ནས་བསྔགས་བརྗོད་ཀྱི་མེ་ཏོག་སྟོར་འོང་།
མིང་ཙེས་ཞི་དུལ་གྱི་གཏམ་དེ་དག་ལ་ངོ་ཚའི་འཛུམ་ཆུང་དམུལ་བཞིན་མིག་མདའ་
ཞབས་བྲོའི་ཚོམས་ཆེན་གྱི་ཕྱོགས་བཞིར་ཡང་ཡང་འཕངས། གོས་ཆེན་རྒྱ་སྨུག་སུལ་ཅན་
གྱི་ཡོལ་བའི་སྟེང་དུ་གོང་མ་ཚང་གི་རྟགས་མ་དཔར་ཡོད་པ་དང་། ཆིང་གོང་མའི་རྒྱལ་ཁབ་
ཀྱི་རྒྱལ་དར་སྟེང་དུ་མཆེ་གཙིགས་སྡེར་བགྲད་ཀྱི་གཡུ་འབྲུག་བྲིས་ཡོད། ལང་ལོང་གི་མི་
ཚོགས་ཁྲོད་ན་ཡོལ་བ་དང་དར་ཆའི་འོག་ཏུ་བསྒྲིགས་པའི་ཁོག་མའི་ནང་གི་ལུག་མིག་མེ་
ཏོག་རྣམས་སྐབས་རེར་དྭངས་ཁ་གཙང་བའི་དངུལ་མདོག་ཏུ་མངོན་པ་དང་། སྐབས་རེར་
སྦུག་སུབ་དོག་པའི་གསེར་མདོག་ཏུ་མངོན་འོང་། འོན་ཀྱང་མི་ཚོགས་སྤྲོ་བས་རབ་ཏུ་མྱོས་
ཏེ་རྦ་རླབས་ཇི་བཞིན་འཕྱུར་འཇགས་བྱེད་པ་དང་། སྙན་འཇེབས་ལྡན་པའི་འཇར་མན་གྱི་
འབུད་དཀྲོལ་རོལ་དབྱངས་ཀྱི་བསླུ་བྲིད་འོག་ན་བར་མཚམས་མེད་པར་སྐོར་ལྡིང་བྱེད་པས་
མིག་གི་དབང་པོའང་འཁྲུལ་བར་གྱུར། མིང་ཙེ་དང་ཞབས་བྲོར་ཞུགས་པའི་གྲོགས་མོའི་
མིག་རྒྱང་ཐུག་པས་བྲེལ་རྟབ་ཀྱི་ནང་ན་ཕན་ཚུན་སྤྲོ་སྣང་ལྡན་པའི་མིག་མདའ་རེ་འཕངས།
སྐད་ཅིག་མ་དེའི་ནང་དུ་ཞབས་བྲོ་འཁྲབ་མཁན་ཆ་གཞན་ཞིག་གང་འདོད་དུ་འཕུར་བའི་
མེ་ལྕེབས་ཕྱེ་ལེབ་དང་འདྲ་བར་ག་ཡོང་འདི་ཡོང་མེད་པར་ཐོན་བྱུང་།
མིང་ཙེས་དུས་དེའི་རིང་ལ་ཧྥ་རན་སིའི་མཚོ་དམག་དམག་དཔོན་གྱིས་ཐོག་མཐའ་
བར་གསུམ་དུ་རང་ཉིད་ཀྱི་འགུལ་སྤྱོད་ཚང་མར་དོ་སྣང་བྱེད་པ་ཤེས། དེས་འཇར་པན་ལ་
རྒྱུས་མངའ་ཡེ་ནས་མེད་པའི་ཕྱི་གླིང་པ་ཞིག་མོ་ཞབས་བྲོར་དབྱིངས་ཞུགས་པའི་ཚུལ་ལ་
ཡ་མཚན་སྐྱེ་བ་མཚོན་ཐུབ། འོ་ན་སྐྱེས་འབྲས་མཚར་བའི་སྲས་མོ་འདི་འདྲ་ཞིག་ཀྱང་
འདྲ་བརྙན་རྩེད་ཆས་ལྟར་ཤོག་བུས་བཟོས་པའམ་སྨྱུག་མས་བསླས་པའི་ཁང་པའི་ནང་དུ་
སྡོད་ཀྱི་ཡོད་དམ། འོ་ན་མོས་ཀྱང་ལྕགས་ཀྱི་ཟ་ཐུར་བཀོལ་ཏེ་ཆེ་ཆུང་སྦར་མཐིལ་ཙམ་ལས་
མེད་པའི་དཀར་ཡོལ་སྔོ་ཁྲའི་ནང་ནས་འབྲས་རྡོག་བཙིར་ཏེ་ཟ་གིན་ཡོད་དམ། དམག་
དཔོན་གྱི་མིག་ནང་དུ་དགའ་སྣང་གི་འཛུམ་ཆུང་ཞིག་འཁོར་མོད། དོགས་འཆར་དེ་ཡང་
ཡང་འཁྱུག་འོང་། མིང་ཙེ་ནི་དགོད་བྲོ་བར་གྱུར་ལ་འདོད་བློ་ཡང་ཚིམ་པར་གྱུར། ཕ་རོལ་
པོས་མཚར་སྣང་གི་མིག་མདའ་རང་ཉིད་ཀྱི་རྐང་འོག་ཏུ་འཕེན་ཐེངས་རེར་མོའི་རྒྱ་སེ་
མདོག་གི་ཞབས་བྲོའི་ལྷམ་དཔེ་གསར་དེས་ངོས་འཇམ་གྱི་པང་གཅལ་སྟེང་དུ་དེ་བས་བདེ་
ལྕག་འཁྱུག་པོའི་ངང་བཤུད་ཅིང་འཁྲབ་པར་བྱེད།
འོན་ཀྱང་མི་རིང་བར་དམག་དཔོན་གྱིས་ཞུམ་བུ་དང་འདྲ་བའི་བུ་མོ་དེ་དཀའ་ལས་
ཚད་མེད་ཁག་པ་ཚོར་བས་ཤ་ཚའི་ངང་མོའི་ངོ་གདོང་ལ་ཅེར་བཞིན་འདྲི་རྒྱུར།
“ཞབས་བྲོ་མུ་མཐུད་ནས་བསྐྱོན་ནམ།”
“Non, merci(མིན། ཐུགས་རྗེ་ཆེ།)”
མིང་ཙེས་དབུགས་ཧལ་བཞིན་སྦ་གསང་མེད་པར་ལན་བཏབ།
དེས་ན་ཧྥ་རན་སིའི་མཚོ་དམག་དམག་དཔོན་གྱིས་ཞབས་བྲོ་ཧོའར་ཙེའི་གོམ་སྟབས་
དལ་པོར་སྒྱུར་བཞིན་མོ་ཁྲིད་དེ་ཡམ་ཡོམ་གྱི་མེ་ཏོག་མཐའ་རྒྱན་དང་། ཟང་ཟིང་གི་མི་
ཚོགས་ཁྲོད་ནས་བློ་ལྷོད་ཉམས་བཟང་ངང་གྱང་འགྲམ་དུ་ཡོད་པའི་ལུག་མིག་མེ་ཏོག་གི་
བུམ་པ་སྟར་པ་དེའི་ཕྱོགས་སུ་བཅར། སྐོར་བ་མཐའ་མ་དེ་འཁོར་རྗེས་ཉམས་བཟང་དང་
བཅས་མོ་རྐུབ་བཏེགས་ཤིག་གི་སྟེང་དུ་བཀོད་པ་དང་། རང་ཉིད་ཀྱིས་དམག་ཆས་འོག་གི་
བྲང་ཁ་དགྱེད་ཙམ་དགྱེད་ཙམ་བྱས་རྗེས་ཐོག་མ་ལྟར་གུས་ཞབས་ཆེན་པོས་འཇར་པན་
ལུགས་ཀྱི་གུས་འདུད་ཅིག་ཞུས།
རྗེས་སུ་ཁོ་གཉིས་ཀྱིས་སླར་ཞབས་བྲོ་པོའར་ཁཱ་དང་མཱ་ཙུའུ་ཁཱ་འཁྲབ། དེ་རྗེས་མིང་
ཙེས་ཧྥ་རན་སིའི་མཚོ་དམག་དམག་དཔོན་གྱི་གྲུ་མོ་བསྐྱོར་ནས་ལུག་མིག་མེ་ཏོག་དཀར
པོ་དང་། སེར་པོ།དམར་སྐྱ་བཅས་བང་རིམ་གསུམ་ཅན་གྱི་མེ་ཏོག་བརྒྱུད་དེ་ཤོད་ཀྱི་ཚོམས་
ཆེན་ལ་གཏད་ནས་སོང་།
དེ་གར་ཁུག་རྟའི་མཇུག་དབྱིབས་ཅན་གྱི་གཟབ་གོས་དང་། རྗེན་པར་བཏོན་པའི་
དཔུང་པ་དམར་པོ་ཕར་འགྲོ་ཚུར་འོང་དལ་མེད་བྱེད་པ་དང་། དངུལ་གྱི་ཞལ་ཆས་དང་
ཤེལ་གྱི་སྣོད་ཆས་སྒྲིག་ཤོམ་བྱས་པའི་སྒྲོམ་སྟེགས་ཆེན་པོའི་སྟེང་དུ་རི་ལྟར་སྤུངས་པའི་
དམར་ཟས་དང་ཐང་ཤིང་ཤ་མོ། མཆོད་རྟེན་ལྟར་འགྱིངས་པའི་སན་མིང་ཀྲི་དང་འཁྱག་
ཞོ། གཏོར་གཟུགས་མཆོད་རྟེན་ལྟར་བརྩིགས་པའི་སེ་འབྲུ་དང་འབྲས་བུ་མེ་ཏོག་བཅས་
མཆིས་ལ། དེ་བས་ལུག་མིག་མེ་ཏོག་གིས་མ་བསྒྲིབས་པའི་ཁང་པའི་གཞོགས་གཅིག་གི་
གྱང་ངོས་དེ་བཟོ་ལེགས་པའི་གསེར་མདོག་གི་པ་ཊས་བརྒྱན་ཡོད་པ་དང་། པ་ཊའི་ཐོད་དུ་
བརྒྱན་པའི་མརྒད་མདངས་འཛིན་གྱི་མིས་བཟོས་རྒུན་འབྲུམ་ཡལ་ག་ཕན་ཚུན་འཁྲིལ་
བའི་ཚུལ་དུ་བཀོད་ཡོད་པ་དེས་ལྷ་ཡི་ཕྱག་རྩལ་ལའང་སྐྱེངས་པ་སྟེར། མིང་ཙེས་གསེར་
མདོག་གི་པ་ཊའི་མདུན་དུ་སྤྱི་གཙུག་གི་སྐྲ་ལོ་ཅུང་ཟད་བུད་པའི་ཨ་ཕ་མཐོང་། ཁོ་པ་ཐ་
མག་ཞོལ་ཅཱ་ཁ་ལ་བརྒྱུས་ཏེ་ན་ཚོད་མཉམ་པའི་མི་དྲག་ཁ་ཤས་ཀྱི་དཀྱིལ་དུ་ལངས་ཡོད་
ཅིང་། མིང་ཙེ་མཐོང་རྗེས་ཨ་ཕས་ཡིད་ཚིམས་པའི་ངང་མགོ་བོ་ལྕོག་ཙམ་བྱས་པ་དང་། དེ་
རྗེས་ངོ་གདོང་རོགས་པར་ཕྱོགས་ཏེ་སླར་ཡང་ཐ་མག་ཞོལ་ཅཱ་འཐེན་བཞིན་མཆིས།
ཧྥ་རན་སིའི་མཚོ་དམག་དམག་དཔོན་དང་མིང་ཙེས་སྟེགས་བུ་ཞིག་གི་མདུན་དུ་
ཕྱིན་ཏེ་དུས་མཉམ་དུ་འཁྱག་ཞོ་བླུག་བྱེད་ཀྱི་ཐུར་མ་བླངས། མིང་ཙེས་དུས་འདི་ཙམ་
ལའང་ཕ་རོལ་པོའི་མིག་མདའ་སྔར་བཞིན་མོའི་ཉག་ཕྲ་བའི་ལག་པ་དང་། གནག་སྣུམ་
གྱི་སྐྲ་ལོ། དེ་བཞིན་དར་སྔོན་མོའི་མགུལ་འཆིང་གིས་བརྒྱན་པའི་མགྲིན་པའི་སྟེང་དུ་ཡང་
ཡང་ལྷུང་བ་ཚོར།དེ་ཡང་མོའི་ངོས་ནས་བཤད་ན་མི་སྐྱིད་པའི་ཚོར་སྣང་ཅི་ཡང་འབྱུང་མི་
སྲིད། འོན་ཀྱང་དུས་སྐད་ཅིག་མ་ཞིག་གི་ནང་དུ་བུད་མེད་ལ་ཡོད་པའི་སོམ་ཉི་ཞིག་ཀླད་
ཁམས་སུ་རང་བཞིན་དུ་འཁྱུག་འོང་། སྐབས་དེར་ཏག་ཏག་དར་གོས་ནག་པོའི་གཟབ་གོས་
བཀླུབས་པ་དང་། བྲང་སྟེང་དུ་ཇ་ཤིང་མེ་ཏོག་དམར་པོས་བརྒྱན་པའི་འཇར་མན་གྱི་ལུས་
ཕྲ་མ་གཉིས་ཉེ་འགྲམ་ནས་སོང་བ་ན་མོས་ཤེས་བཞིན་དུ་རང་ཉིད་ཀྱི་སོམ་ཉི་ཕྱིར་འདོན་
ཆེད་ཡིད་སྨོན་སྐྱེས་པའི་ཚུལ་གྱིས་གཏམ་བསྒྲིགས་ནས་བཤད་རྒྱུར།
“ནུབ་ཕྱོགས་ཀྱི་བུ་མོ་དངོས་གནས་མཛེས་པ་ལ་ཨང་།”
མི་དྲན་པ་ཞིག་ལ་མཚོ་དམག་དམག་དཔོན་གྱིས་ཐོས་རྗེས་མགོ་བོ་ནན་གྱིས་
གཡུགས་བྱུང་།
“འཇར་པན་གྱི་བུད་མེད་ཀྱང་ཧ་ཅང་མཛེས་པོ་འདུག ལྷག་པར་དུ་སྲས་མོ་ཁྱེད་
རང་ལྟ་བུ་”
“ག་ནས་ག་ནས།”
“དེ་འདྲ་མ་གསུངས། ངས་ངོ་བསྟོད་བྱས་པ་རྩ་བ་ནས་མིན། ཁྱེད་རང་གི་ད་ལྟའི་ཆ་
བྱད་འདི་ཕ་རི་སིའི་ཞབས་བྲོའི་འདུ་ཚོགས་ལའང་ཏན་ཏན་ཞུགས་ཆོག་པ་འདུག དེས་
མ་ཚད་སྐུ་མགྲོན་ཚང་མ་ཧང་སངས་ཀྱི་རེད། ཁྱེད་རང་དངོས་གནས་ཧྭ་ཐོའ་ཡི་རི་མོའི་
ནང་གི་རྒྱལ་པོའི་སྲས་མོ་དང་གཅིག་པ་རེད།”
མིང་ཙེས་ཧྭ་ཐོའོ་ཟེར་བ་དེ་སུ་ཡིན་པ་གཏན་ནས་མི་ཤེས། དེར་བརྟེན་མཚོ་དམག་
དམག་དཔོན་གྱི་གཏམ་བརྗོད་དེས་རྐྱེན་བསླངས་པའི་མོའི་སྔོན་ཆད་ཀྱི་ཡིད་དུ་འོང་བའི་
འཆར་སྒོ་སྟེ། དབེན་འཇམ་ལྗོན་པའི་ཁྲོད་ཀྱི་ལུ་ཆུ་ལོང་ལོང་དང་། འདབ་མ་ལྷུང་ལ་ཉེ་
བའི་རྒྱ་སེ་མེ་ཏོག་དེ་དག་ཡུད་ཙམ་ལ་གར་སོང་ཆ་མེད་དུ་ཡལ་སོང་། ཚོར་བ་སྐྱེན་པའི་
མོས་འཁྱག་ཞོའི་ཐུར་མ་དཀྲུག་བཞིན་བརྗོད་གཞི་གཞན་གྱི་གླེང་སློང་རྒྱུར།
“གུས་མོ་ཡང་ཕ་རི་སིའི་ཞབས་བྲོའི་འདུ་ཚོགས་ལ་ཞུགས་འདོད་ཆེན་པོ་ཡོད།”
“དོན་དམ་དུ་དེ་ལྟའི་དགོས་པ་མེད། འདི་ག་དང་བསྡུར་ན་ཕ་རི་སིའི་ཞབས་བྲོའི་
འདུ་ཚོགས་ཀྱང་དེ་ཙམ་ཞིག་རེད།
མཚོ་དམག་དམག་དཔོན་གྱིས་དེ་ལྟར་རྗོད་བཞིན་དུ་སྟེགས་བུའི་མཐའ་འཁོར་གྱི་
མི་ཚོགས་དང་ལུག་མིག་མེ་ཏོག་ལ་མིག་སྐོར་ཞིག་བརྒྱབ་རྗེས་གློ་བུར་དུ་འདྲེན་བྱེད་ནས་
འཕྱ་སྨོད་ཀྱི་འཛུམ་ཆུང་ཞིག་སྟོན་བཞིན་ཐུར་མས་འཁྱག་ཞོ་དཀྲུག་མཚམས་བཞག
“ཕ་རི་སི་ཁོ་ན་ག་ལ་ཡིན། ཞབས་བྲོའི་འདུ་ཚོགས་ནི་གང་དུ་ཡང་གཅིག་པ་རེད།”
ཁོས་ཆིབ་ལབ་རྒྱག་པ་ལྟར་སྣོན་བཤད་ཅིག་བྱས།
ཆུ་ཚོད་གཅིག་གི་རྗེས་སུ་མིང་ཙེ་དང་ཧྥ་རན་སིའི་མཚོ་དམག་དམག་དཔོན་གྱིས་
སྔར་བཞིན་ལག་ངར་བཟུང་ནས་འཇར་པན་བ་དང་ཕྱི་གླིང་པ་དུ་མ་དང་ལྷན་དུ་ཞབས་
བྲོའི་ཚོམས་ཆེན་ཕྱི་རོལ་གྱི་སྐར་འོད་དང་ཟླ་འོད་རབ་ཏུ་གསལ་བའི་གཡབ་སྟེང་དུ་
ལངས་ནས་བསྡད།
གཡབ་སྟེང་དང་རྒྱུག་ཁྲ་གཅིག་གིས་བར་བཅད་པའི་སྒོ་ར་ཆེན་པོའི་ནང་དུ་འདབ་
ཕྲའི་ལྗོན་པས་ཁྱབ་ཅིང་། ལྷིང་འཇགས་ཀྱི་ཁྲོད་ན་ཡལ་འདབ་སྟུག་པའི་སྡོང་རྩེ་ནས་ལྒང་
བཞུ་དམར་པོས་འོད་སྣང་ཐར་ཐོར་དུ་སྤྲོ། གྲང་ངད་ཆེ་བའི་མཁའ་རླུང་གི་ཁྲོད་ན་གཤམ་
འོག་གི་སྒོ་རའི་ནང་ནས་འཐུལ་བའི་སྔོ་དྲེག་དང་སར་ལྷུངས་པའི་འདབ་ལོའི་དྲི་མ་དང་
བསྡོངས་ཏེ་སྐྱོ་སྣང་ལྡན་པའི་སྟོན་ཉམས་ཆུང་ངུ་ཞིག་ཁྱབ་འོང་། འོན་ཀྱང་ཁོ་ཚོའི་རྒྱབ་
ཕྱོགས་ཀྱི་ཞབས་བྲོའི་ཚོམས་ཆེན་ནང་དུ་མེ་ཏོག་གི་མཐའ་རྒྱན་དང་མེ་ཏོག་གི་རྒྱ་མཚོ་
དེ་རྣམས་གོང་མ་ཚང་གི་རྟགས་མ་སྟེ། འདབ་མ་བཅུ་དྲུག་ཅན་གྱི་ལུག་མིག་མེ་ཏོག་དཔར་
བའི་གོས་ཆེན་རྒྱ་སྨུག་སུལ་ཅན་གྱི་ཡོལ་བའི་འོག་ཏུ་སྔར་བཞིན་རྫོགས་མཐའ་མེད་པར་
ལང་ལིང་དུ་གཡོ་ལ། སྒྲ་གདངས་མཐོ་བའི་འབུད་དཀྲོལ་རོལ་དབྱངས་ཀྱང་རླུང་འཁོར་
ཞིག་དང་མཚུངས་པར་སྔར་བཞིན་མི་ཚོགས་ཀྱི་ཐོད་ནས་སྙིང་རྗེ་མེད་པར་རྟ་ལྕག་འཕྱར་
བཞིན་མཆིས།
གཡབ་སྟེང་དུ་ཡང་ཧ་ཅང་འཁྲུག་ཆ་དོད་པ་སྟེ། དགའ་སྤྲོའི་དགོད་སྒྲས་མཚན་མོའི་
མཁའ་དབྱིངས་གཅིག་མཇུག་གཉིས་མཐུད་དུ་དབྲལ་བར་བྱེད། དེ་བས་འདབ་ཕྲའི་གླིང་
གའི་ཐོད་ཀྱི་མཚན་མོའི་བར་སྣང་དུ་ཚོན་མདོག་རྣམ་པར་བཀྲ་བའི་ཤོག་སྦག་འབར་དུས་
ཧ་ལམ་སྐྱེ་བོ་ཚང་མས་དུས་གཅིག་ཏུ་བསྔགས་བརྗོད་འུར་ཆིལ་ཆིལ་བྱེད། མིང་ཙེ་མི་
ཚོགས་ཀྱི་ཁྲོད་དུ་ལངས་ཏེ་ཕན་ཚུན་ངོ་ཤེས་པའི་བུ་མོ་ཚོ་དང་གཏམ་གླེང་ཅི་དགར་བྱེད་
བཞིན་མཆིས། དེ་མུར་མོས་ཧྥ་རན་སིའི་མཚོ་དམག་དམག་དཔོན་གྱིས་མོ་སྔར་བཞིན་ཁོ་
པའི་ལག་ངར་འཇུ་རུ་བཅུག་ཡོད་པ་རྟོགས། ཁོས་ཁ་རོག་ཏུ་སྐར་འོད་རབ་ཏུ་བཀྲ་བའི་
མཚན་མོའི་མཁའ་དབྱིངས་ལ་ལྟ་བའི་ཚུལ་དེ་ནི་ཁོ་པ་ཕ་ཡུལ་དྲན་པའི་གདུང་སེམས་ལ་
གཡོ་འགུལ་བཏང་བ་ལྟར་དུ་སྣང་། མིང་ཙེས་སྣང་མེད་དུ་མགོ་བོ་ཡར་བཏེགས་ཏེ་ཁོའི་ངོ་
གདོང་ལ་བལྟས།
“ཕ་ཡུལ་དྲན་ནམ།” མོས་གླགས་ཡུས་ཅུང་ཟད་ལྡན་པའི་ངང་དེ་སྐད་དྲིས།
སྔར་བཞིན་འཛུམ་གྱིས་ཁེངས་པའི་འདྲེན་བྱེད་ཟུང་དེ་ཡིན་ཞིང་། མཚོ་དམག་
དམག་དཔོན་གྱིས་ཁུ་སིམ་སིམ་ངང་མིང་ཙེར་ཁ་ཕྱོགས་ཏེ “མི་དྲན” ཟེར་བའི་ཚབ་ཏུ་
བྱིས་པ་ལྟར་མགོ་བོ་གཡུག་གཡུག་བྱས།
“ཡིན་ནའང་སྐུ་ཉིད་དགོངས་པ་ཞིག་བཞེས་ཀྱིན་ཡོད་པ་འདྲ།”
“འོ་ན་ངས་ཅི་ཞིག་ལ་བསམ་བློ་གཏོང་གིན་ཡོད་པ་ཁྱེད་རང་གིས་ཚོད་དཔག་ཅིག་
བྱོས་དང་།"
སྐབས་དེར་གཡབ་སྟེང་གི་མི་ཚོགས་ཁྲོད་དུ་རླུང་བུ་ལྡང་བ་ལྟར་འུར་ཟིང་ཞིག་
ལངས་འོང་། མིང་ཙེ་དང་མཚོ་དམག་དམག་དཔོན་གྱིས་མ་གྲོས་གཅིག་མཐུན་ངང་
གཏམ་བཤད་མཚམས་བཞག་སྟེ་མིག་རྒྱང་སྒོ་རའི་ནང་གི་འདབ་ཕྲའི་གླིང་ག་མནན་པའི་
མཚན་མོའི་བར་སྣང་དུ་འཕངས། ཤོག་སྦག་དམར་པོ་དང་སྔོན་པོ་མཚན་མོའི་མུན་ནག་
གི་དཀྱིལ་དུ་ཕྱོགས་བཞིར་འཁྱུག་ཅིང་དེ་མ་ཉིད་དུ་ཡལ་འགྲོ། རྒྱུ་རྐྱེན་ཅི་སྟེ། མིང་ཙེས་
ཚོན་ཁྲ་ཅན་གྱི་ཤོག་སྦག་དེ་ནི་དེ་འདྲའི་མཛེས་ཤིང་། ངོ་མ་ཆེས་མཛེས་པ་ནི་སྐྱོ་སྣང་རང་
བཞིན་དུ་སྐྱེ་བར་མཐོང་།
“ངས་ཚོན་ཁྲ་ཅན་གྱི་ཤོག་སྦག་ལ་བསམ་བློ་གཏོང་གིན་ཡོད། ང་ཚོའི་མི་ཚེའང་
ཤོག་སྦག་གི་ཚོན་ཁྲ་དང་འདྲ།"
ཅུང་ཙམ་སོང་རྗེས་ཧྥ་རན་སིའི་མཚོ་དམག་དམག་དཔོན་གྱིས་མཛའ་བརྩེའི་ངང་
མིང་ཙེར་ཐུར་ལྟ་བྱེད་བཞིན་བསླབ་བྱའི་ངག་འགྲོས་ཀྱི་ཐོག་ནས་དེ་ལྟར་སྨྲས།
གཉིས།
ཏཱ་ཀྲེང་སྲིད་ལོ་བདུན་པའི་སྟོན་ཁར་དེ་དུས་ཀྱི་མིང་ཙེ་ལན་ཚང་སྤྲོ་ཁང་ལ་འགྲོ་
བའི་ལམ་བར་དུ་མེ་འཁོར་ནང་ངོ་ཤེས་ཙམ་ཡིན་པའི་གཞོན་སྐྱེས་སྒྲུང་གཏམ་རྩོམ་པ་པོ་
ཞིག་སྟེས་དབང་དུ་འཕྲད་བྱུང་། ཁོས་ལུག་མིག་མེ་ཏོག་ཆུན་པོ་ཞིག་འཁྱེར་ཏེ་ལམ་ཆས་
འཇོག་སྟེགས་སུ་འཇོག་བཞིན་ཡོད་ཅིང་། དེ་ནི་ལན་ཚང་གི་གྲོགས་པོ་ཞིག་ལ་འབུལ་
བྱེད་ཡིན། དེས་ན་དེ་དུས་ཀྱི་མིང་ཙེ་སྟེ། ད་ལྟའི་ལྕམ་བགྲེས་སོངHཡིས་ལུག་མིག་མེ་ཏོག་
མཐོང་ཐེངས་རེར་འདས་དོན་རྣམས་དྲན་གྱི་འདུག་ཅེས་ཀླུ་མིན་ཕོ་བྲང་ནང་གི་གཟབ་
ཅིང་རྒྱས་པའི་ཞབས་བྲོའི་འདུ་ཚོགས་ཀྱི་གནས་ཚུལ་སྒྲུང་གཏམ་གྱི་རྩོམ་པ་པོར་ཞིབ་
བརྗོད་བྱས། ལྕམ་བགྲེས་སོང་སྐུ་ངོ་མས་མོའི་ཕྱིར་དྲན་གླེང་བར་ཉན་དུས་གཞོན་སྐྱེས་སྒྲུང་
གཏམ་རྩོམ་པ་པོར་སྤྲོ་སྣང་རང་བཞིན་དུ་སྐྱེས་འོང་།
གནས་ཚུལ་བཤད་ཟིན་རྗེས་གཞོན་ནུས་སྣང་མེད་ངང་ལྕམ་བགྲེས་སོངHལ་འདྲི་
རྒྱུར།
“ལྕམ་མཆོག་གིས་ཧྥ་རན་སིའི་མཚོ་དམག་དམག་དཔོན་དེའི་མཚན་མཁྱེན་ནམ།”
བསམ་ཡུལ་ལས་འདས་པ་ཞིག་ལ་ལྕམ་བགྲེས་སོངHཡིས་ལན་འདེབས་རྒྱུར།
“ལོས་ཤེས། ཁོང་གི་མཚན་ལJulien Viaudཟེར།”
“དེ་འདྲ་ཡིན་ནLotiརེད། 《ལྕམ་ལུག་མིག་མེ་ཏོག་མ》འབྲི་མཁན་ཕི་ཨེར་ལོ་
ཏི་རེད།”
གཞོན་ནུ་དེ་སྤྲོ་སྣང་འཕེལ་ལ་སེམས་འགུལ་ཡང་ཐེབས། ལྕམ་བགྲེས་སོངHཧ་ལས་
ཏེ་གཞོན་ནུའི་ངོ་གདོང་ལ་ལྟ་བཞིན་ངག་ལྡབ་ལྡིབ་ཀྱིས་ཡང་ནས་ཡང་དུ་བཤད་རྒྱུར།
“མ་རེད། ཁོང་གི་མཚན་ལ་ལོ་ཏི་ཟེར་གྱི་མ་རེད། ཡུས་ལན་ཝུའེ་ཨོ་ཟེར་གྱི་རེད།”
1919ལོའི་ཟླ12པར།

ཝུའེ་ཧྲེང་གི་ཡིད་ཆེས།

ཝུའེ་ཧྲེང་གིས་ཟམ་འོག་ཏུ་ལངས་ནས་བསྡད་ཅིང་། ཡུད་ཙམ་གྱི་གོང་ནས་བུད་མེད་
ཡོང་རྒྱུར་སྒུག་བཞིན་ཡོད།
མགོ་བོ་ཡར་བཏེགས་ནས་ཟམ་སྟེང་དུ་ལྟ་སྐབས་གྱེན་དུ་སྐྱེས་པའི་འཁྲིལ་རྩྭས་གཞུ་
དབྱིབས་ཅན་གྱི་ཟམ་སྟེང་གི་རྡོའི་སྒྲོམ་སྐྱོར་ཕྱེད་ཙམ་བསྒྲིབས་ཡོད། སྐབས་སྐབས་སུ་
ལམ་འགྲུལ་པ་འགྲོ་འོང་བྱེད་ཅིང་། དམར་མདངས་བཀྲ་བའི་ནུབ་ཁའི་ཉི་འོད་ཀྱི་འོག་ན་
ཁོ་ཚོའི་ལྭ་བ་དཀར་པོའི་ཕུ་ཐུང་རླུང་བུས་ལྷབ་ལྷུབ་ཏུ་སྐྱོད། འོན་ཏེ་བུད་མེད་ད་དུང་ཡང་
སླེབས་མེད།
ཝུའེ་ཧྲེང་གིས་ཤུ་གླུ་དལ་མོར་ལེན་བཞིན་དགའ་སྤྲོའི་ངང་ཟམ་འོག་གི་ཆུ་གླིང་ལ་
རྒྱང་ལྟ་བྱས།
ཟམ་འོག་གི་ཆུ་གླིང་སེར་པོ་དེ་ཆུ་ངོས་སུ་རྨིད་གསུམ་ཙམ་ཐོན་པ་ནས་ཆུ་བོ་དང་
འབྲེལ་ཡོད། ཆུ་འགྲམ་གྱི་འདམ་རྩྭའི་བར་ན་སྡིག་སྲིན་གྱི་སྡོད་གནས་ཡོད་པ་འདྲ་སྟེ།
ཁུང་བུ་སྒོར་སྒོར་འགའ་བརྟོལ་ཡོད་ཅིང་། ཆུ་ཀླུང་རྒྱུག་ཐེངས་རེར་སྐད་སྒྲ་ཆུང་ངུ་ཞིག་
ཐོས་ཐུབ། འོན་ཏེ་བུད་མེད་ད་དུང་ཡང་སླེབས་མེད།
ཝུའེ་ཧྲེང་བྲེལ་འཚབ་ཅུང་ཟད་ལངས་པ་འདྲ་སྟེ། གོམ་འགྲོས་ཆུ་ངོགས་སུ་བསྐྱུར་
ནས་གྲུ་གཟིངས་འགྲོ་སྐྱོད་མེད་པའི་དབེན་འཇགས་ཀྱི་ཆུ་ལམ་ལ་རྒྱང་བལྟ་བྱས།
ཆུ་ལམ་དུ་སྔོ་ལྗང་གི་འདམ་རྩྭ་སྟུག་པོར་སྐྱེས་ཡོད་ཅིང་། འདམ་རྩྭས་སྒོར་ཞིང་
འདབ་ལོ་རབ་ཏུ་རྒྱས་པའི་ལྕང་སྡོང་རེ་རེའི་མཐའ་ཧྲིལ་པོ་བསྐོར་འདུག དེས་ན་ཁ་རྒྱ་
ཧ་ཅང་ཆེ་བའི་ཐོག་མའི་ཆུ་ངོས་དེ་ཡོངས་སུ་བསྒྲིབས་པས་ཆེས་དོག་པའི་སྲུབས་ཀ་ཙམ་
ལས་མི་མངོན། དྭངས་ཤིང་གཙང་བའི་ཆུ་རྒྱུན་ཞིག་གིས་ཉི་མ་ཁ་ཆུ་འདྲ་བའི་སྤྲིན་ཚོམ་
དག་གསེར་ཆུ་བྱུགས་པ་ལྟར་ཆུ་ནང་དུ་ལྡོག་ནས་སྤྲོ་བཞིན་སྐད་སྒྲ་ཅི་ཡང་མེད་པར་
འདམ་རྩྭའི་བར་ན་རྒྱུ།འོན་ཏེ་བུད་མེད་ད་དུང་ཡང་སླེབས་མེད།
ཝུའེ་ཧྲེང་གིས་ཆུ་འགྲམ་དུ་འཆམ་འཆམ་བྱེད་པར་བསྐྱོད། རྒྱ་དེ་ཙམ་མི་ཆེ་བའི་ཆུ་
གླིང་གི་སྟེང་དུ་སོང་སྟེ་གཅིག་ནས་གོམ་འགྲོས་དལ་པོས་བསྐྱོད་པ་དང་། གཉིས་ནས་མུན་
མདངས་ཇེ་སྟུག་ཏུ་འགྲོ་བའི་ཕྱོགས་བཞིར་རྣ་བ་ལྷན་ནེར་ཉན།
ཟམ་སྟེང་དུ་འགྲུལ་པ་མཐོང་རྒྱུ་མེད་པར་ཡུད་ཙམ་སོང་ཟིན། རྡོག་སྒྲ་དང་། རྟའི་
རྨིག་སྒྲ། འཁོར་ལོའི་སྒྲ་བཅས་ཚང་མ་ཐོས་རྒྱུ་མེད་པར་འཇམ་ཐིང་དུ་གྱུར་ཅིང་། ཐོས་
ཐུབ་པ་ནི་རླུང་བུའི་སྒྲ་དང་། འདམ་རྩྭའི་སྒྲ། ཆུ་སྒྲ། ད་དུང་ག་ནས་གྲགས་ཡོང་བ་མི་ཤེས་
པའི་ཆུ་སྐྱར་གྱི་སྐད་སྒྲ་བཅས་ལས་མེད། གློ་བུར་དུ་གོམ་པ་སྤོ་མཚམས་བཞག་པ་ན་ག་
དུས་ཆུ་རླབས་རྒྱས་པ་མི་ཤེས་ཏེ།འདམ་སེར་འཁྱེར་བའི་འོད་ཆེམ་ཆེམ་གྱི་ཆུ་མོ་སྐད་ཅིག་
ཙམ་ལ་ཉེ་འགྲམ་དུ་བཅར་བ་ད་གཟོད་གཞི་ནས་རྟོགས། འོན་ཏེ་བུད་མེད་ད་དུང་ཡང་
སླེབས་མེད།
ཝུའེ་ཧྲེང་གིས་སྨིན་མ་བསྡུས་ཏེ་ནག་ལྷོག་ལྷོག་ཏུ་གྱུར་པའི་ཆུ་གླིང་གི་སྟེང་ནས་
གོམ་འགྲོས་མགྱོགས་སུ་བཏང་། སྐབས་དེར་ཆུ་རླབས་ཚུན་གང་རེ་གང་རེ་དང་། ཁྲེ་ཙེ་
གང་རེ་གང་རེ་བྱས་ཏེ་ཆུ་གླིང་གི་སྟེང་དུ་འཕྱུར་ཞིང་། ཆབས་ཅིག་ཆུ་བོའི་སྟེང་དུ་འཕྱོ་
བའི་ཆུ་སྐྱེས་སྔོ་རིགས་ཀྱི་དམར་དྲི་དང་རྫབ་ཆུའི་དྲི་ངན་གྱིས་འཁྱགས་སིབ་སིབ་ངང་སྐྱི་
མོར་རྒོལ་རྡུང་བྱེད། ཟམ་སྟེང་གི་ཕྱོགས་སུ་བལྟས་པ་ན་དམར་མདངས་བཀྲ་བའི་བཞུད་
ཁའི་ཉི་འོད་ཡལ་ཟིན་ཏེ་རྡོའི་སྒྲོམ་སྐྱོར་ཁོ་ན་སྔོ་མདངས་ཅུང་ཟད་རྒྱས་པའི་མཚན་མོའི་
ཡོལ་བའི་རམ་འདེགས་འོག་ཏུ་སྤྱི་ཁོག་ཆེས་གསལ་བའི་རགས་བྲིས་ནག་པོ་ཞིག་ཁོ་ན་
ལས་མི་མངོན།འོན་ཏེ་བུད་མེད་ད་དུང་ཡང་སླེབས་མེད།
མཐར་ཝུའེ་ཧྲེང་ཅི་བྱ་གཏོལ་མེད་དུ་གྱུར།
ད་ལྟ་ཆུ་རླབས་ཀྱིས་རྐང་ལྷམ་རློན་པར་གྱུར་པ་དང་། ངར་ལྕགས་ལས་ཀྱང་གྲང་བའི་
འོད་དཀར་ཞིག་དལ་བུ་དལ་བུར་ཟམ་འོག་ཏུ་ལུད་ཡོང་། ཕལ་ཆེར་ཡུད་ཙམ་ནང་པུས་མོ་
དང་། གསུས་པ། བྲང་ཁ་བཅས་ཚང་མ་ཡ་ང་སྙིང་རྗེ་མེད་པའི་ཆུ་བོའི་རྦ་རླབས་ཀྱི་ནང་
དུ་ནུབ་ཉེན་ཆེ། བསམ་བློ་གཏོང་བཞིན་པའི་བར་ན་ཆུ་བོ་ཇེ་ཆེ་ནས་ཇེ་ཆེར་རྒྱས་ཏེ་རྐང་
ངར་ཆུ་བོའི་གཏིང་དུ་ནུབ་ཟིན། འོན་ཏེ་བུད་མེད་ད་དུང་ཡང་སླེབས་མེད།
ཝུའེ་ཧྲེང་གིས་ཆུ་བོའི་དཀྱིལ་དུ་ལངས་ཐོག་ཆེས་མཐའ་མའི་རེ་བ་རྟ་རྔ་ཙམ་
བཅངས་ཏེ་མགོ་བོ་བཏེགས་ནས་ཟམ་སྟེང་གི་བར་སྣང་དུ་གྱེན་ལྟ་ལན་འགའ་བྱས།
གསུས་པ་ནུབ་པའི་ཆུ་ངོས་སྔ་ས་ནས་མུ་མཐའ་མེད་པའི་མུན་པས་བཀབ་ཟིན།
ཕྱོགས་ཀུན་ཏུ་སྐྱེ་ཁ་བཟང་བའི་འདམ་རྩྭ་དང་དབེན་པར་གནས་པའི་ལྕང་སྡོང་གི་ཡལ་
འདབ་བརྡར་སྒྲ་ཆེས་སྟུག་པའི་ན་བུན་དཀྱིལ་ནས་ཁྱབ་འོང་། སྐབས་དེར་ལུའུ་ཉ་ཞིག་
གིས་ཝུའེ་ཧྲེང་གི་སྣ་རྩེ་ནས་སྦོ་དཀར་སློག་བཞིན་འཁྱུག་ནས་སོང་། ལུའུ་ཉ་འཕག་ལྡིང་
བྱས་པའི་བར་སྣང་དུ་སྐར་འོད་ཐར་ཐོར་དུ་བཀྲ་ཞིང་། འཁྲིལ་རྩྭས་བཏུམས་པའི་ཟམ་སྟེང་
གི་རྡོའི་འགྲམ་སྐྱོར་སྔ་ས་ནས་མུན་ནག་གི་ནང་དུ་ཐིམ་ཟིན། འོན་ཏེ་བུད་མེད་ད་དུང་
ཡང་སླེབས་མེད།
ནམ་ཕྱེད་ཀྱི་དུས་སུ་ཟླ་འོད་ཆུ་ལམ་ཧྲིལ་པོའི་འདམ་རྩྭ་དང་ལྕང་སྡོང་ལ་འཕྲོ་
སྐབས་འབབ་ཆུ་དང་བསིལ་རླུང་གིས་སྐད་སྒྲ་ཡང་མོའི་ངང་ཤབ་ཤུབ་ཏུ་གླེང་བཞིན་
ཟམ་འོག་ཏུ་ཡོད་པའི་ཝུའེ་ཧྲེང་གི་བེམ་རོ་ཞི་འཇམ་ངང་རྒྱ་མཚོ་དང་འབྲེལ་མཚམས་
སུ་འདྲེན་པར་བྱེད། ཕལ་ཆེར་ཝུའེ་ཧྲེང་གི་རྣམ་ཤེས་ཀྱིས་ཆེས་དབེན་པའི་མཁའ་
དབྱིངས་ཀྱི་ཟླ་འོད་ལ་ཡིད་སྨོན་བྱེད་ཀྱིན་ཡོད་པས་ཡིན་ཡང་སྲིད་དེ། འཇམ་ཐིང་ཐིང་
དུ་བེམ་རོ་ལས་བྲལ་ཏེ་རྫབ་ཆུའི་དྲི་ངན་དང་ཆུ་སྐྱེས་སྔོ་རིགས་ཀྱི་དམར་དྲི་འབབ་ཆུའི་
ནང་ནས་སྒྲ་མེད་ངང་འཕྱུར་བ་ལྟར་འོད་སྣང་ཕྲ་མོ་མཆིས་པའི་བར་སྣང་དུ་དལ་བུ་དལ་
བུར་འཕྱོ་ནས་སོང་།
དེ་ནས་བཟུང་སླར་ལོ་ངོ་སྟོང་ཕྲག་ཁ་ཤས་འདས་རྗེས་རྣམ་ཤེས་དེས་འཁོར་བ་བགྲང་
ལས་འདས་པ་་བརྒྱུད་ཅིང་། སླར་མི་ཞིག་བཙལ་ནས་སྐྱེ་བ་ལེན་དགོས་པར་གྱུར།དེ་ནི་ངའི་
ལུས་ཐོག་ཏུ་གནས་བཅས་པའི་རྣམ་ཤེས་དེ་ཡིན།དེར་བརྟེན་མ་གཞིར་ང་རང་དེང་རབས་སུ་
སྐྱེས་མོད། བྱ་བ་གང་ཡང་མ་འགྲུབ་པས་ཡོང་ངེས་ཡིན་ཞིང་བློ་ཡུལ་ལས་འགོངས་པའི་མི་སྣ་
དེ་ཁོ་ན་སྒུག་ཕྱིར་ཉིན་མཚན་ལྟོས་མེད་དུ་རབ་རིབ་ཀྱི་རྨི་ལམ་ལྟ་བུའི་མི་ཚེ་སྐྱེལ་རྒྱུར་ཟད།
དེ་ནི་ཝུའེ་ཧྲེང་གིས་ས་སྲོད་ཀྱི་ཟམ་འོག་ཏུ་སེམས་རབ་ཏུ་ཆགས་པའི་སྒོ་ནས་ནམ་ཡང་ཡོང་
མི་སྲིད་པའི་དགའ་གྲོགས་བསྐུགས་པ་དང་མཚུངས།
1920ལོའི་ཟླ1པར།

ཏུའུ་ཙེ་ཁྲུན།

གཅིག
དཔྱིད་དུས་ཀྱི་ས་སྲོད་ཅིག་ལ།
ཐང་ཆེན་པོའི་དུས་ཀྱི་རྒྱལ་ས་ལུའོ་དབྱང་གི་ནུབ་སྒོའི་འོག་ཏུ་ཕོ་གསར་ཞིག་མགོ་བོ་
བཏེགས་ནས་མཐའ་ཡས་དགུང་སྔོན་དབྱིངས་ལ་ལྟ་བཞིན་ཧོན་ཐོར་ཏེ་གནས།
ཕོ་གསར་དེའི་མིང་ལ་ཏུའུ་ཙེ་ཁྲུན་ཟེར། མ་གཞིར་ཕྱུག་བདག་གི་སྲས་ཡིན་མོད། ད་
ཆ་རྒྱུ་ནོར་སྟོངས་པས་འཚོ་བ་མི་འཁྱོལ་བར་གྱུར་ཏེ་ཡ་ང་བའི་གནས་སུ་ལྷུངས་ཡོད།
དེ་ཡང་དེ་དུས་ལུའོ་དབྱང་ནི་འདུ་འཛི་ཤིན་ཏུ་ཆེ་བ་དང་། གནམ་འོག་ན་འགྲན་ཟླ་
བྲལ་བའི་རྒྱལ་ས་ཞིག་ཡིན་ཞིང་། ཁྲོམ་ལམ་དུ་རྟ་འཁོར་འགྲུལ་བཞུད་རྒྱུན་མི་ཆད། ནུབ་
ཁའི་ཉི་འོད་མཁར་སྒོར་འཕྲོས་ཏེ་སྣུམ་ཞག་དོད་ཅིང་འོད་མདངས་རྣམ་པར་བཀྲ། དེའི་ཚེ་
ན་མགོ་བོར་སེང་ཞྭ་གྱོན་པ་དང་། རྣ་ལ་ཐུར་ཁེའི་བུད་མེད་ཀྱི་གསེར་གྱི་རྣ་ལོང་བཏགས་
པ། རྟ་དཀར་ལ་དར་ཚོན་གྱི་སྲབ་མདས་བརྒྱན་པའི་བགྲེས་སོང་ཞིག་སྐྱོད་བཞིན་མཆིས།
སྣང་ཚུལ་དེ་ནི་ངོ་མ་རི་མོ་ལྟར་མཛེས།
ཏུའུ་ཙེ་ཁྲུན་ཟེར་བ་དེས་ལུས་པོ་སྔར་བཞིན་སྒོའི་འགག་ཤུར་གྱི་གྱང་ལ་བསྙེས་ཏེ་བླ་
འཁྱམས་པ་ལྟར་ནམ་མཁའ་ཁོ་ནར་ལྟ། མཁའ་དབྱིངས་ནས་དགོང་དྲོའི་མཚམས་སྤྲིན་
མཐོང་ལ་མ་མཐོང་ཞིག་དང་། ཟླ་གསར་ཀྱོག་མོ་གསལ་ལ་མ་གསལ་ཞིག་མངོན་འོང་།
“མུན་པ་རུབ་སོང་། གྲོད་པ་ཡང་ལྟོགས་བྱུང་། གང་དུ་སྐྱབས་བཅོལ་བར་སོང་ཡང་
ཉར་མཁན་ཞིག་མེད་པ་འདྲ། འདི་ལྟར་ཡི་མུག་ངང་གསོན་པ་ལས་ཆུ་ལ་མཆོངས་ཏེ་
གཅིག་གྲུབ་ཀུན་གྲོལ་བྱས་ན་ཕལ་ཆེར་དེ་བས་ཡིད་ཚིམས་པ་ཡོང་ཤས་ཆེ།”
ཏུའུ་ཙེ་ཁྲུན་གྱིས་རང་གཅིག་པུར་བསམ་བློ་གང་བྱུང་འདི་འདྲ་གཏོང་གིན་བསྡད་
ཅིང་།དེར་གོ་རིམ་ཅི་ཡང་མེད།
སྐབས་དེར་གང་ནས་ཡོང་བ་མི་ཤེས་པའི་རྒད་པོ་མིག་གཅིག་མ་ཞིག་གིས་གློ་བུར་དུ་
ཁོའི་མདུན་དུ་ལངས་བྱུང་། ནུབ་ཁའི་ཉི་འོད་ཀྱི་འོག་ཏུ་རྒད་པོའི་གྲིབ་སོ་མཁར་སྒོའི་སྟེང་
དུ་ཆེར་ཕབ་ཅིང་། བློ་ཁ་རྩེ་གཅིག་གིས་ཏུའུ་ཙེ་ཁྲུན་ལ་ལྟ་བཞིན་མཆིས།
“ཇོ་ལགས། འདི་གར་བསམ་བློ་ག་རེ་གཏོང་གི་ཡོད།” ཁེངས་པ་ཆེན་པོས་དེ་སྐད་དྲིས།
“ང་ཨེ། ང་ལ་དོ་ནུབ་སྡོད་གནས་མེད་པས་ཅི་འདྲ་བྱེད་དགོས་མིན་ལ་བསམ་བློ་
གཏོང་གིན་ཡོད།”
རྒད་པོས་ཐོལ་གྱིས་དྲིས་པ་ན་ཏུའུ་ཙེ་ཁྲུན་གྱིས་མགོ་བོ་རང་བཞིན་དུ་བསྒུར་ཏེ་ལན་
ཇི་མ་ཇི་བཞིན་བཏབ།
“ཡིན་ནམ། སྙིང་རེ་རྗེ།”
རྒད་པོས་ཁེར་ལབ་ཡུད་ཙམ་བརྒྱབ་རྗེས་ལམ་སྟེང་དུ་འཕྲོས་པའི་བཞུད་ཁའི་ཉི་འོད་
ལ་མཛུབ་མོ་བཙུགས་ནས་བཤད་རྒྱུར།
“ངས་ཁྱོད་ལ་ཐབས་བཟང་པོ་ཞིག་བསླབ་ཡོང་། ཁྱོད་ལམ་སེང་བཞུད་ཁའི་ཉི་འོད་
ཀྱི་འོག་ཏུ་བསྐྱོད་དེ་གྲིབ་མ་ས་ལ་མ་ཕབ་བར་དུ་ལངས་ནས་སྡོད། ནམ་ཕྱེད་ཀྱི་དུས་སུ་
གྲིབ་མའི་མགོ་དེ་སྔོགས་དང་། གསེར་སྲང་འཁོར་ལོ་བྱུར་བྱུར་གང་ཡོང་ངེས་ཡིན།”
“བདེན་པ་ཡིན་ནམ།"
ཏུའུ་ཙེ་ཁྲུན་ཧ་ལས་ཏེ་མིག་ཡར་བཏེགས། དེ་བས་ཡ་མཚན་ཆེ་བ་ནི་རྒད་པོ་དེ་གར་
སོང་ཆ་མེད་དུ་གྱུར་ཏེ་མཐའ་འཁོར་དུ་གྲིབ་མ་ཙམ་ཡང་མེད་ཅིང་། མཁའ་དབྱིངས་ཀྱི་
ཟླ་བ་དེ་ཁོ་ན་ད་གིན་ལས་དཀར་བ་དང་། དེ་མིན་ངང་ཐུང་གི་ཕ་ཝང་གཉིས་གསུམ་ཞིག་
འཛད་མེད་ཆུ་བཞིན་རྒྱུ་བའི་འགྲུལ་པའི་མགོ་སྟེང་དུ་ཕར་འཕུར་ཚུར་འཕུར་བྱེད།
གཉིས།
ཉིན་གཅིག་གི་རིང་ལ་ཏུའུ་ཙེ་ཁྲུན་ལུའོ་དབྱང་གྲོང་ཁྱེར་ནང་གི་ནོར་བདག་ཕྱུག་
ཤོས་སུ་གྱུར། ཁོས་རྒད་པོ་དེའི་བཀའ་བཀོད་ལྟར་ནུབ་ཁའི་ཉི་འོད་འོག་གི་གྲིབ་མ་བློ་ལ་
ངེས་ཏེ་ནམ་ཕྱེད་དུ་མགོ་བོ་ཡོད་སའི་གནས་དེ་བསྔོགས་ནས་བལྟས་པ་ན་ངོ་མ་གསེར་
སྲང་ཕུང་པོ་ཞིག་ཡོད་ཅིང་། ཆེས་མང་བ་ནི་འཁོར་རིགས་ཆེ་གྲས་ཀྱི་ནང་དུའང་མི་ཤོང་།
ཏུའུ་ཙེ་ཁྲུན་འགྲན་ཟླ་བྲལ་བའི་ནོར་བདག་ཆེན་པོར་གྱུར་ཏེ་དེ་མ་ཉིད་དུ་གཟིམ་
ཤག་ཆེན་པོ་ཞིག་ཉོས། འཚོ་བ་རྒྱས་སྤྲོས་ལྡན་པ་ནི་གོང་མ་ཞོན་ཙུང་ཡང་ཉམས་དམའ་
བར་བྱེད་པ་སྟེ། ལན་ལིང་ཞིམ་ཆང་འཐུང་བ་དང་། ཀུའེ་ཀྲོའུ་ཡི་ཤིང་ཏོག་འབྲུག་མིག་
ཟ་བ། སྒོ་རའི་ནང་དུ་ཉིན་གཅིག་ལ་ཚོན་མདོག་ཐེངས་བཞིར་འགྱུར་བའི་མེ་ཏོག་པདྨ་
བཏབ་པ། ད་དུང་རྨ་བྱ་དཀར་པོ་འགའ་ཞིག་གསོས་ཡོད་པ། གཡང་ཊིའི་གནའ་རྫས་ལ་
ལག་རྩེད་རྩེ་བ། ལུས་ལ་དར་གོས་བཀླུབས་པ། མཆོར་ཉམས་ཅན་གྱི་ཕེབས་བྱམས་བཟོས་
པ། བ་སོའི་རྐུབ་བཏེགས་བཟོས་པ་ཁོའི་རྒྱས་སྤྲོས་གླེང་ཚེ་བརྗོད་ལས་འདས་པས་
གཏམ་རྒྱུད་འདི་ཕལ་ཆེར་བརྗོད་ཚར་བའི་ཉིན་ཞིག་ནམ་ཡང་ཡོད་མི་འགྱུར།
ཁོ་པ་ལམ་འགྲོ་རྒྱུགས་པ་ཤེས་དུས་སྔོན་ཆད་ངོ་འཕྲད་བྱུང་ཡང་ངོ་མི་ཤེས་པར་བརྫུ་
བའི་གྲོགས་མཆེད་ཚོས་ད་ལྟ་སྔ་དགོང་གང་དུ་ཡང་ཁོའི་མདུན་དུ་བཅར་ཏེ་ངོ་དགའ་
སྤྲེལ་ལད་ཤོད་པ་མ་ཟད། ད་དུང་ཉིན་རེ་བཞིན་ཇེ་མང་དུ་འགྲོ། དུས་ཡུན་ལོ་ཕྱེད་ནང་
ལུའོ་དབྱང་གྲོང་ཁྱེར་དུ་གྲགས་ཆེ་བའི་ཤེས་ལྡན་པ་དང་མཛེས་མ་རྣམས་ཏུའུ་གཟིམ་ཤག་
ཏུ་བཅར་མ་མྱོང་བ་མེད་ལ། ཏུའུ་ཙེ་ཁྲུན་གྱིས་ཀྱང་ཁོ་ཚོའི་གྲས་སུ་ཞུགས་ཏེ་གསོལ་སྟོན་
རྒྱ་ཆེར་མ་བཤམས་པའི་ཉིན་ཞིག་མེད། གསོལ་སྟོན་དེ་དག་གྲ་རྒྱས་པ་ནི་ངོ་མ་སྐད་ཆ
ཚིག་རེ་འགས་མཚོན་དཀའ། རགས་ཙམ་བཤད་ན་ཏུའུ་ཙེ་ཁྲུན་གྱིས་གཅིག་ནས་གསེར་
གྱི་ཙུན 〕བཏེགས་ཏེ་ནུབ་ཡུལ་གྱི་རྒུན་ཆང་ཞིམ་པོར་བག་མེད་རོལ་བ་དང་། གཉིས་
ནས་རྒྱ་གར་གྱི་སྒྱུ་མ་མཁན་གྱིས་འཁྲབ་སྟོན་བྱེད་པའི་རལ་གྲི་ཁྱུར་མིད་གཏོང་བའི་མིག་
འཕྲུལ་ལ་ལྟ་བཞིན་མྱོས་པར་གྱུར། འགྲམ་དུ་ཡིད་འོང་མཛེས་མ་ཉི་ཤུས་བསྐོར་ཡོད་པ་
ལས་མཛེས་མ་བཅུའི་མགོ་བོར་རྫུལ་གྱིས་བཟོས་པའི་ཆུ་སྐྱེས་པདྨ་གྱོན་ཡོད་པ་དང་།
གཞན་བཅུ་ཡིས་མ་ན་ཧོ་ལ་བརྐོས་པའི་ཤིང་སྐྱེས་པདྨ་གྱོན་ཡོད་ཅིང་། ལ་ལས་རོལ་ཆ་
དཀྲོལ་བ་དང་། ལ་ལས་གར་སྟབས་ལྡེམ་ལྡེམ་དུ་བསྒྱུར།
ཁྱིམ་ནོར་རི་དང་མཉམ་ན་ཡང་། འཛད་པའི་དུས་ཤིག་ངེས་པར་ཡོད། ཏུའུ་ཙེ་ཁྲུན
གིས་ཆུད་ཟོས་དེ་འདྲ་གཏོང་བར་བསམས་ན་ལོ་ངོ་རེ་གཉིས་ནང་རིམ་བཞིན་སྟོངས་ངེས་
ཡིན། དེ་ཡང་མི་ཡི་ངོ་སོ་ཤོག་བུ་བཞིན་དུ་སྲབ་ཅེས་པ་ལྟར་ཁ་སང་ད་དུང་ཡང་ངོ་དགའ་
སྤྲེལ་ལད་ཡང་ཡང་ཤོད་མཁན་གྱི་གྲོགས་མཆེད་རྣམས་དེ་རིང་སྒོ་འགྲམ་ནས་སོང་ནའང་
ནང་དུ་མི་འཛུལ། མཐར་ལོ་གསུམ་པའི་དཔྱིད་ཀ་འཆར་སོང་། ཏུའུ་ཙེ་ཁྲུན་དབུལ་པོ་
དབུལ་རྐྱང་དུ་གྱུར་ཏེ་སྤྲང་རྒན་དེ་སྔ་དང་འདྲ། ལུའོ་དབྱང་ཞེས་པའི་གྲོང་ཁྱེར་ཆེན་པོ་དེ་
འདྲ་ཞིག་གི་ནང་དུ་ཁོ་པ་ཉར་འདོད་མཁན་གཅིག་ཀྱང་མེད་ཅིང་། ཉར་མཁན་མེད་པས་
མ་ཚད། ཐ་ན་ཇ་ཕོར་པ་གང་ཡང་སྟེར་མཁན་མེད།
དེ་ཡང་ཉིན་ཞིག་གི་ས་སྲོད་དུ་ཏུའུ་ཙེ་ཁྲུན་སླར་ལུའོ་དབྱང་གི་མཁར་སྒོ་ནུབ་མར་
ཡོང་སྟེ་བླ་འཁྱམས་པ་ལྟར་ནམ་མཁར་ལྟ་བཞིན་དེ་གར་ལངས་ཏེ་ཅི་བྱ་གཏོལ་མེད་དུ་
གནས། སྐབས་དེར་སླར་ཐེངས་གོང་མ་ལྟར་རྒད་པོ་མིག་གཅིག་མ་དེ་གང་ནས་ཡོང་བ་མི་
ཤེས་པར་སླེབས་བྱུང་།
“ཇོ་ལགས། འདི་གར་བསམ་བློ་ག་རེ་གཏོང་གི་ཡོད།”
ཏུའུ་ཙེ་ཁྲུན་གྱིས་རྒད་པོ་མཐོང་མ་ཐག་ངོ་ཚ་སྟེ་མགོ་བོ་བསྒུར་ནས་ཡུན་རིང་ཁ་མ་
གྲག་པར་བསྡད། རྒད་པོས་འཛུམ་དམུལ་བཞིན་ཡང་ཡང་དྲིས་པ་ན་ཏུའུ་ཙེ་ཁྲུན་གྱིས་དེ་
སྔ་དང་འདྲ་བར་གཟབ་ནན་སྒོས་སེམས་ཆུང་གིས་ལན་འདེབས་རྒྱུར།
“དོ་ནུབ་ང་ལ་སྡོད་གནས་མེད་པས་ཅི་འདྲ་བྱེད་དགོས་མིན་ལ་བསམ་བློ་གཏོང་
གིན་ཡོད།”
“ཡིན་ནམ། སྙིང་རེ་རྗེ། ངས་ཁྱོད་ལ་ཐབས་བཟང་ཞིག་བསླབ་ཡོང་། ཁྱོད་ལམ་སེང་
བཞུད་ཁའི་ཉི་འོད་ཀྱི་འོག་ཏུ་བསྐྱོད་ནས་གྲིབ་མ་ས་ལ་མ་ཕབ་བར་དུ་ལངས་ནས་སྡོད།
ནམ་ཕྱེད་ཀྱི་དུས་སུ་གྲིབ་མའི་བྲང་ཁ་དེ་སྔོགས་དང་། གསེར་སྲང་འཁོར་ལོ་བྱུར་བྱུར་གང་
ཡོང་ངེས་ཡིན།”
རྒད་པོས་དེ་ལྟར་བཤད་མ་ཐག་མི་ཚོགས་ཀྱི་དཀྱིལ་དུ་གབ་པ་ལྟར་སླར་གར་སོང་ཆ་
མེད་གྱུར།
ཉིན་གཉིས་པར་ཏུའུ་ཙེ་ཁྲུན་གནམ་འོག་གི་ནོར་བདག་ཨང་དང་པོར་གྱུར་ཅིང་།
འཚོ་བ་སྔར་བཞིན་བག་མེད་ལོངས་སྤྱོད་ཚོད་མེད་ཀྱིས་སྐྱེལ་བར་བྱེད། སྒོ་རའི་ནང་གི་
པདྨ་མེ་ཏོག་རབ་ཏུ་བཞད་པ་དང་། རྨ་བྱ་དཀར་པོ་མེ་ཏོག་ཚོམ་བུའི་ཁྲོད་དུ་ཉལ། རྒྱ་གར་
གྱི་སྒྱུ་མ་མཁན་གྱིས་འཁྲབ་སྟོན་བྱེད་པའི་རལ་གྲི་ཁྱུར་མིད་གཏོང་བའི་མིག་འཕྲུལ་ཏེ།
སྔོན་མ་དང་ཁྱད་པར་ཅི་ཡང་མེད།
བྱུར་པོར་ཁེངས་པའི་གསེར་སྲང་འཁོར་ལོ་གང་པོ་དེ་ལོ་གསུམ་ཡང་མ་འགོར་བར་
སླར་ཡང་རྨེག་མེད་དུ་གྱུར།
གསུམ།
“ཇོ་ལགས། བསམ་བློ་ག་རེ་གཏོང་གི་ཡོད།”
མིག་གཅིག་རྒད་པོས་ཏུའུ་ཙེ་ཁྲུན་གྱི་མདུན་དུ་ཐེངས་གསུམ་པ་ཡོང་སྟེ་སྐད་ཆ་
གཅིག་མཚུངས་དེ་དྲིས་བྱུང་། སྐབས་དེར་ཏུའུ་ཙེ་ཁྲུན་སླར་ལུའོ་དབྱང་གི་མཁར་སྒོ་ནུབ
མའི་འོག་ཏུ་ལངས་ཏེ་ཧོན་ཐོར་བའི་ངང་དགོང་དྲོའི་མཚམས་སྤྲིན་གྱི་བར་ནས་གསལ་
བའི་ཟླ་གསར་ཀྱོག་མོར་ལྟ་བཞིན་མཆིས་པ་སྨྲ་མི་དགོས།
“ང་ཨེ། ང་ལ་དོ་ནུབ་སྡོད་གནས་མེད་པས་ཅི་འདྲ་བྱེད་དགོས་མིན་ལ་བསམ་བློ་
གཏོང་གིན་ཡོད།”
“ཡིན་ནམ། སྙིང་རེ་རྗེ། ངས་ཁྱོད་ལ་ཐབས་བཟང་ཞིག་བསླབ་ཡོང་། ཁྱོད་ལམ་སེང་
བཞུད་ཁའི་ཉི་འོད་ཀྱི་འོག་ཏུ་བསྐྱོད་དེ་གྲིབ་མ་ས་ལ་མ་ཕབ་བར་དུ་ལངས་ནས་སྡོད། ནམ་
ཕྱེད་ཀྱི་དུས་སུ་གྲིབ་མའི་གསུས་པ་དེ་སྔོགས་དང་། གསེར་སྲང་འཁོར་ལོ་བྱུར་བྱུར་གང་
ཡོང་ངེས་ཡིན་”
རྒད་པོས་དེ་ལྟར་ཤོད་སྐབས་ཏུའུ་ཙེ་ཁྲུན་གྱིས་ལམ་སེང་ལག་པ་ཡར་བཀྱགས་ནས་
རྒད་པོའི་སྐད་ཆའི་ཤོད་མཚམས་བཅད།
“མི་དགོས། ང་ལ་གསེར་མི་དགོས།
“གསེར་མི་དགོས་ཨེ། ཕལ་ཆེར་མཐའ་མར་ཇོ་ལགས་རྒྱས་སྤྲོས་ལ་ཞེན་པ་ལོག་པ་
འདྲ།”
རྒད་པོས་སོམ་ཉིའི་སྒོ་ནས་ཏུའུ་ཙེ་ཁྲུན་ལ་མིག་ཧུར་རེར་ཅེར།
“མ་རེད། ང་རྒྱས་སྤྲོས་ལ་ཞེན་པ་ལོག་པ་མིན། གནམ་འོག་གི་མི་ལ་ཞེན་པ་ལོག་བྱུང་།"
ཏུའུ་ཙེ་ཁྲུན་གྱིས་ཁོང་ཁྲོ་རབ་ཏུ་ཟ་བཞིན་ཕོག་ཐུག་གི་སྐད་ཆ་དེ་ལྟར་བཤད།
“དེ་ཁྱད་མཚར་པོ་བྱུང་། ཅིའི་ཕྱིར་གནམ་འོག་གི་མི་ལ་ཞེན་པ་ལོག་པ་ཡིན།"
“མི་ཀུན་ལ་བརྩེ་སེམས་མི་འདུག གུས་པ་ནོར་བདག་ཆེན་པོ་ཡིན་དུས་མི་ཚང་
མས་ངོ་བསྟོད་ཚད་མེད་བྱེད་པ་དང་། མི་ཚང་མས་གཡས་གཡོན་དུ་རུབ་ནས་ཡོང་གི་
རེད། ནམ་ཞིག་ཉམས་རྒུད་དུ་སོང་ན། ཁྱེད་ཀྱིས་གཟིགས་དང་། ཐ་ན་ངོ་གདོང་ལེགས་པ་
ཞིག་ཀྱང་བསྟན་གྱི་མི་འདུག དེ་དག་སེམས་ལ་འཁོར་དུས་སླར་ཕྱུག་ཤོས་སུ་གྱུར་ནའང
དགའ་རྒྱུ་ཅི་ཡོད།”
ཏུའུ་ཙེ་ཁྲུན་གྱི་སྐད་ཆ་དེ་ཉན་རྗེས་རྒད་པོས་གློ་བུར་དུ་ཧ་ཧ་ཞེས་གད་མོ་བགད།
“ད་བྱེད་དུས་དེ་འདྲ་ཡིན་པ་རེད། ཨིན། ད་ཁྱེད་རང་སྤྱི་ཚོགས་ཀྱི་མྱོང་བ་བརྒྱུད་མ
མྱོང་བའི་ཕོ་གསར་ཞིག་མིན་པར་སྤྱི་ཚོགས་ཀྱི་གནས་ཚུལ་ལ་བྱང་ཆ་ལྡན་པའི་དར་མ་
ཞིག་རེད། དེ་ལྟར་ལགས་ན་ཕྱིས་ནས་དབུལ་པོ་ཞིག་བྱས་ཏེ་འཚོ་བ་བདེ་ཞིང་ལྷིང་བའི
ངང་སྐྱེལ་འདོད་པ་ཡིན་ནམ།་
ཏུའུ་ཙེ་ཁྲུན་ཐེ་ཚོམ་ཅུང་ཟོས་ཀྱང་དེ་མ་ཐག་མིག་ཡར་བཏེགས་ཏེ་རྒད་པོར་ལྟ་
བཞིན་རྣམ་འགྱུར་བློ་ཐག་ཆོད་པོས་བཤད་རྒྱུར།
“མིག་སྔར་ངས་དེ་འདྲ་སྒྲུབ་མི་ཐུབ། ཡིན་ནའང་ང་བགྲེས་སོང་ཁྱེད་དགེ་རྒན་འལ་
བསྟེན་ཏེ་ལྷ་སྒྲུབ་དགེ་སྦྱོང་བྱེད་འདོད་ཡོད། སྔོན་ལ་གཟུགས་སྒྲིབ་རྫུ་འཕྲུལ་མ་སྟོན་དང༌།
བགྲེས་སོང་ཁྱེད་ནི་སྒོམ་རྩལ་གཏིང་ཟབ་པའི་གྲུབ་ཐོབ་ཅིག་ཡིན་པ་འདྲ། དེ་འདྲ་མིན་ན
ཞག་གཅིག་གི་རིང་ལ་ང་རང་གནམ་འོག་གི་ནོར་བདག་ཨང་དང་པོར་བསྒྱུར་ག་ལ་ཐུབ།
ཁྱེད་ཀྱིས་ང་དགེ་ཕྲུག་ཏུ་ཉར་ཏེ་རྫུ་འཕྲུལ་སློབ་རོགས་ཞུ།"
རྒད་པོས་སྨིན་མ་བསྡུས་ཏེ་བསམ་བློ་གཏོང་བའི་ཚུལ་གྱིས་ཡུད་ཙམ་ཁ་རོག་ཏུ་
བསྡད། དེ་ནས་དགོད་བཞིན་དུ་བཤད་རྒྱུར།
“ཡིན། ང་གྲུབ་ཐོབ་ཡིན། མིང་ལ་ལྕགས་ཟེ་ཅན་ཟེར། གླང་ཆེན་འགྱིང་རིར་སྡོད་
ཀྱི་ཡོད། དང་ཐོག་ཁྱེད་རང་འཕྲད་དུས་ཁྱེད་རང་རྟོགས་པ་ཡག་པོ་ཡོད་ཚོད་འདུག དེར་
བརྟེན་ཁྱེད་རང་ནོར་བདག་ཐེངས་གཉིས་བྱེད་དུ་བཅུག་པ་ཡིན། ཁྱེད་རང་རྫུ་འཕྲུལ་སྦྱོང་
འདོད་དེ་འདྲ་ཡོད་ན་གནས་སྐབས་ཁྱེད་རང་དགེ་ཕྲུག་ཏུ་བསྡུས་ཀྱང་ཆོག” ཅེས་ཀར་
ཀོར་མེད་པར་ཁས་ལེན་བྱས།
ཏུའུ་ཙེ་ཁྲུན་དགའ་ནས་སྡོད་ཁོམ་མེད་པར་པུས་མོ་སྔ་ས་ནས་སར་བཙུགས་ཏེ་ལྕགས་
ཟེ་ཅན་ལ་ཕྱག་ཡང་ཡང་བཙལ།
“ཁྱོད་ཀྱིས་ང་ལ་བཀའ་དྲིན་ཆེ་ཞེས་ཤོད་མི་དགོས། ངའི་དགེ་ཕྲུག་ཏུ་གྱུར་ནའང་
གྲུབ་པ་ཐོབ་ནས་གྲུབ་ཐོབ་ཏུ་འགྱུར་མིན་ཁྱོད་རང་ཉིད་ལ་བལྟ་དགོས། ཡིན་ནའང་གནས་
སྐབས་ང་དང་མཉམ་དུ་གླང་ཆེན་འགྱིང་རིར་བལྟ་ཙམ་བྱེད་པར་ཕྱིན་ན་ལེགས། ཨོ།
སྟབས་ལེགས་ནས་འདི་གར་སྨྱུག་མའི་འཁར་བ་ཞིག་ལུས་འདུག ལམ་སེང་ཞོན་དང་།
བར་སྣང་དུ་འཕུར་ནས་འགྲོ།”
ལྕགས་ཟེ་ཅན་གྱིས་ས་སྟེང་ནས་སྨྱུག་མའི་འཁར་བ་ཞིག་བསྒྲུགས་ཏེ་ཁ་ནས་མཐུ་
སྔགས་འདོན་བཞིན་ཏུའུ་ཙེ་ཁྲུན་དང་མཉམ་དུ་རྟ་ལ་བཞོན་པ་ལྟར་སྨྱུག་མའི་འཁར་བར་
བཞོན། དེ་ཡང་ཡ་མཚན་ཤིན་ཏུ་ཆེ་བ་སྟེ། སྨྱུག་མའི་འཁར་བ་དེ་འཕུར་འབྲུག་ཅིག་དང་
འདྲ་བར་གློ་བུར་དུ་དཔྱིད་ཀའི་ས་སྲོད་ཀྱི་གཡའ་དག་པའི་བར་སྣང་དུ་འཕགས་ཏེ་གླང་
ཆེན་འགྱིང་རིའི་ཕྱོགས་སུ་འཕུར།
ཏུའུ་ཙེ་ཁྲུན་སྐྲག་ནས་བླ་ཆད་པར་གྱུར། ཁོས་འདར་སིག་སིག་ངང་འོག་ཕྱོགས་མི་
ཡུལ་ལ་བལྟས་པས་ནུབ་ཁའི་ཉི་འོད་ཀྱི་འོག་ན་མུ་ལ་མུ་འབྲེལ་གྱི་སྔོ་ལྗང་རི་བོ་ཁོ་ན་
མངོན་པ་ལས་རྒྱལ་ས་ལུའོ་དབྱང་གི་མཁར་སྒོ་ནུབ་མ་བཙལ་ཡང་མི་མཐོང་ཞིང་། ཕལ་
ཆེར་སྔ་ས་ནས་དགོང་དྲོའི་མཚམས་སྤྲིན་གྱིས་བསྒྲིབས་པ་འདྲ། སྐབས་དེར་ལྕགས་ཟེ་
ཅན་གྱིས་ཡ་ཁུང་གཡས་གཡོན་གྱི་སྐྲ་དཀར་རླུང་བུས་གང་དགར་སྐྱོད་བཞིན་སྐད་མགོ་
མཐོན་པོས་གླུ་ལེན་རྒྱུར།
ཞོགས་པའི་དུས་སུ་ནུབ་མཚོ་མྱུལ་ཞིང་ས་སྲོད་ཚང་ཝུའུ་ཡུལ་དུ་སླེབས། །
ཕུ་རུང་ནང་གི་ལྟོ་འགྲོ་སྔོན་མོས་དཔའ་བློ་ཅི་ལས་ཆེ་བར་གྱུར། །
གཡོས་ཡང་ཡུལ་དུ་ལན་གསུམ་སོང་ཡང་མི་ཚོས་ངོ་ནི་ཆོད་མི་འགྱུར། །
རིང་དུ་གྲགས་པའི་གྱེར་འདོན་དབྱངས་རྟ་ཏུང་ཐིང་མཚེའུའི་ཕ་མཐར་འཕུར། །
བཞི།
ཁོ་གཉིས་ཀྱི་སྨྱུག་མའི་འཁར་བར་བཞོན་ཏེ་ཡུད་ཙམ་ལ་གླང་ཆེན་འགྱིང་རིར་འབྱོར།
དེ་ནི་མདུན་ངོས་གཡང་རོང་དང་ཞེང་ཆེ་ལ་ངོས་འཇམ་པའི་ཕ་བོང་གིས་བཀག་པ་
དང་། ཕ་བོང་ཆེན་པོ་གནམ་ལ་ཐུག་པའི་གནས་ཤིག་ཡིན། དེ་གའི་བར་སྣང་དུ་བཀལ་
བའི་བྱང་སྐར་སྤུན་བདུན་གྱི་ཆེ་ཚད་ནི་ཕོར་པའི་ཁ་རྒྱ་དང་མཚུངས་ཤིང་འོད་མདངས་
རབ་ཏུ་བཀྲ། མི་མེད་གཡང་རོང་གི་ཕྱོགས་བཞི་འཇམ་ཐིང་དུ་གནས། སྐབས་རེར་རྣ་ལམ་
དུ་གཡང་རོང་གི་རྒྱབ་ཕྱོགས་སུ་གཅུས་རིལ་ཤིག་ཤིག་ཏུ་སྐྱེས་པའི་ཐང་ཤིང་སྡོང་པོས་
མཚན་རླུང་གི་ཁྲོད་དུ་ཧྲག་སྒྲ་སྒྲོག་པ་ཐོས་ཐུབ།
ཁོ་གཉིས་ཕ་བོང་སྟེང་དུ་བབས། ལྕགས་ཟེ་ཅན་གྱིས་ཏུའུ་ཙེ་ཁྲུན་ལ་གཡང་རོང་གི་
འོག་ཏུ་སྡོད་དགོས་པའི་བཀའ་བཏང་སྟེ་མངག་བྱ་བྱེད་རྒྱུར།
“ང་ལྷ་ཡུལ་དུ་ནུབ་ཕྱོགས་ཀྱི་འཕགས་མོ་མཇལ་བར་འགྲོ་གི་ཡིན། ཁྱོད་འདི་རུ་
བསྡད་ནས་ང་ལོག་ཡོང་རྒྱུར་སྒུགས་ཤིག ང་བསྡད་མེད་ན་བདུད་སྒྲིབ་ཀྱིས་ཁྱོད་བསླུ་
བར་ཡོང་ངེས་པས་གནས་ཚུལ་ཅི་ཞིག་ཐོན་ན་ཡང་ཁ་གཏན་ནས་གྲག་མི་རུང་། བློ་ལ་
བརྟན་པོར་ངེས་ཤིག ཁྱོད་ཀྱིས་ཁ་གྲག་ཚེ་གྲུབ་ཐོབ་ཏུ་འགྱུར་མི་ཐུབ། གསལ་པོ་ཤེས་སམ།
ཐ་ན་གནམ་རྡིབ་པ་དང་ས་གས་ནའང་ཁ་གྲག་མི་རུང་།”
“ལགས་སོ། །ཁ་གཏན་ནས་གྲག་གི་མིན། ཐ་ན་སྲོག་ཤོར་ཡང་གྲག་གི་མིན།”
“ཡིན་ནམ། ཁྱོད་ཀྱི་སྐད་ཆ་དེས་ང་བློ་བདེ་སོང་། ངས་འཁྱུག་ཙམ་ཕྱིན་ནས་
སླེབས་ཡོང་།”
རྒད་པོ་དང་ཏུའུ་ཙེ་ཁྲུན་ཁ་གྱེས་ཤིང་སླར་སྨྱུག་མའི་འཁར་བར་བཞོན་ཏེ་བར་སྣང་
དུ་འཕགས་ནས་རི་ཚོགས་ཀྱི་དཀྱིལ་དུ་ཡལ། མ་གཞིར་མཚན་མུན་ནག་ལྷོག་ལྷོག་ཡིན་
མོད། མུ་འབྲེལ་གྱི་རི་རྩེ་གྲི་ཡིས་གཞོགས་པ་དང་འདྲ་བ་མཐོང་ཐུབ།
ཏུའུ་ཙེ་ཁྲུན་གཅིག་པུ་རྡོའི་སྟེང་དུ་འཁོད་དེ་འཇམ་ཅག་གེར་སྐར་ཚོགས་ལ་ལྟ་
བཞིན་ཡོད། དེ་ལྟར་དུས་ཐུན་ཕྱེད་ཙམ་འདས་ཤིང་། གྱོན་གོས་སྲབ་པས་རི་ཁྲོད་ཀྱི་མཚན
མོའི་མཁའ་རླུང་གྲང་ངད་ཆེ་བ་ཚོར་དུས་གློ་བུར་དུ་བར་སྣང་ནས་མི་ཞིག་གིས་སྐད་
ཤུགས་ཆེན་པོས “མི་སུ་ཞིག་འདི་རུ་བསྡད་ཡོད” ཅེས་དྲིས་བྱུང་།
ཏུའུ་ཙེ་ཁཱུན་གྱིས་རྒད་པོའི་བཀའ་བཀོད་བརྟན་པོར་ངེས་ཏེ་མ་གྲག་པར་གནས།
ཡུད་ཙམ་ནས་མི་དེས་སླར་སྐད་ཤུགས་ཆེན་པོས “ད་དུང་ཁ་མ་གྲག་ན་ལམ་སེང་
ཁྱོད་ཀྱི་སྲོག་ལེན་གྱི་ཡིན། བག་ཟོན་བྱོས" ཟེར།
ཏུའུ་ཙེ་ཁྲུན་གྱིས་སྔར་བཞིན་ཁ་མ་གྲག
གློ་བུར་དུ་ག་ནས་འོང་བ་མི་ཤེས་པའི་རྒྱ་སྟག་ངར་མ་ཞིག་གིས་ཕ་བོང་ཆེན་པོའི་
སྟེང་དུ་མཆོངས་ཡོང་སྟེ་མིག་དམར་ལྷོག་ལྷོག་ངང་ཏུའུ་ཙེ་ཁྲུན་ལ་ལྡིར་ནས་ངར་སྐད་ས་
གཡོ་བ་འགའ་བརྒྱབ་པས་མགོ་སྟེང་གི་ཤུག་པའི་ཡལ་ག་ཡང་དྲག་ཏུ་འགུལ་ཏེ་ཧྲག་སྒྲ་
སྒྲོག རྒྱབ་ཕྱོགས་ཀྱི་གཡང་རྩེ་ནས་སྦོམ་ཚད་མདོང་མོ་དང་མཉམ་པའི་སྦྲུལ་ཆེན་དཀར་
པོ་ཞིག་གིས་ཁ་ནས་མེ་ལྟར་དམར་བའི་སྡོང་བུ་གཉིས་འབྱིན་བཞིན་མར་བབས་ཡོང་།
ཏུའུ་ཙེ་ཁྲུན་གྱིས་སེམས་ལྷོད་ལ་ཕབ་སྟེ་སྨིན་མ་ཡང་འགུལ་བར་མི་བྱེད།
སྟག་སྦྲུལ་གཉིས་ཀྱིས་ཟན་ལ་རྩོད་དེ་ཕན་ཚུན་ཁ་གཏད་དུ་ལངས་ཐོག་སྐབས་
བསྟུན་བྱ་སྤྱོད་སྤེལ་ནས་གློ་བུར་དུ་དུས་གཅིག་ལ་ཏུའུ་ཙེ་ཁྲུན་གྱི་ཕྱོགས་སུ་མཆོངས་ཡོང་།
རྒྱ་སྟག་གི་ཁ་ནང་དུ་ལྷུངས་པའམ་ཡང་ན་སྦྲུལ་གྱི་ལྟོ་བའི་ནང་དུ་སླེབས་པ་གང་ཡིན་
མི་ཤེས་པར་བསམ་བློ་གཏོང་བཞིན་པའི་སྐབས་ན་སྟག་དང་སྦྲུལ་ནི་སྨུག་པ་རླུང་དང་
བསྡོངས་པ་ལྟར་ཡལ་བར་གྱུར། དེ་རྗེས་ནི་གཡང་རོང་སྟེང་གི་ཤུག་པའི་ཡལ་ག་ཁོ་ན་སྔར་
བཞིན་ཧྲག་སྒྲ་སྒྲོག་པ་ལས་གཞན་ཅི་ཡང་མེད། ཏུའུ་ཙེ་ཁྲུན་བློ་ལྷོད་ལ་བབས་ཏེ་ད་དུང་
གནས་ཚུལ་ཅི་ཞིག་ཐོན་སྲིད་མིན་ལ་བསམ་བློ་གཏོང་བཞིན་གནས།
སྐབས་དེར་སླར་རླུང་བུ་ཡ་མཚན་ཅན་ཞིག་ཤུགས་ཀྱིས་ལྡང་འོང་། ཁོག་མའི་ཞབས་
ལྟར་ནག་པའི་སྤྲིན་ནག་གིས་གནམ་ས་ཡོངས་སུ་བསྒྲིབས། སྐྱ་སྨུག་གློག་ཞགས་ཀྱིས་མུན་
ནག་དུམ་བུ་གཉིས་སུ་གཤགས་ཏེ་ལྡིར་ལྡིར་གྱི་འབྲུག་སྒྲ་མཚམས་མི་ཆད། དེས་མི་ཚད་
དྲག་ཆར་ཡང་དེ་མ་ཐག་རྦབ་ཆུ་ལྟར་བབས་བྱུང་། ཏུའུ་ཙེ་ཁྲུན་གྱིས་མི་འགུལ་ཙོག་གེར་
བསྡད་དེ་ནམ་མཁའི་གནས་ཚུལ་ལ་འགྱུར་ལྡོག་ཇི་ལྟར་བྱུང་ཡང་སྐྲག་སྣང་སྤུ་ཙམ་ཡང་
མི་བྱེད། རླུང་སྒྲ་དང་། ཆར་རྒྱུན། རྣ་ལམ་དུ་ཟམ་མི་ཆད་པའི་གློག་འཁྱུག་འབྲུག་ལྡིར་
གྱིས་ཧ་ལམ་གླང་ཆེན་འགྱིང་རི་འདི་སྙིལ་བར་འདོད་པ་དང་འདྲ། ཡུད་ཙམ་ནས་གནམ་
ལྕགས་ཐོག་འབེབས་ཀྱི་སྐད་སྒྲས་གནམ་ས་གཡོས་ཤིང་རྣ་བ་འོན་པར་བྱེད་པ་དང་། ཆེས་
དམར་བའི་གློག་མེ་ཞིག་གིས་སྤྲིན་ནག་གི་དཀྱིལ་ནས་འགྲིལ་བཞིན་ཏུའུ་ཙེ་ཁྲུན་གྱི་མགོ་
བོར་གཏད་ནས་རྡེག་པར་འོང་།
ཏུའུ་ཙེ་ཁྲུན་གྱིས་རང་དབང་མེད་པར་རྣ་བཀབ་ནས་རྡོའི་སྟེང་དུ་པུས་མོ་བཙུགས།
མིག་གདངས་ནས་ལྟ་དུས་ནམ་མཁར་སྤྲིན་བྱིའུའི་མགོ་ཙམ་ཡང་མེད་ཅིང་། ད་གིན་
ལྟར་ཆེ་ཚད་ཕོར་པའི་ཁ་རྒྱ་དང་མཉམ་པའི་བྱང་སྐར་སྤུན་བདུན་ནི་སྔར་བཞིན་ཁ་སྤྲོད་
ཀྱི་རི་བོ་མཐོན་པོའི་རྩེ་ནས་འོད་སྣང་རབ་ཏུ་འཚེར། དེ་ཡང་ད་གིན་གྱི་རླུང་འཚུབ་ཆར་
དྲག་དེ་ནི་རྒྱ་སྟག་ངར་མ་དང་སྦྲུལ་གདུག་དཀར་པོ་འདྲ་བར་ལྕགས་ཟེ་ཅན་མ་བསྡད་
པའི་སྐབས་དང་བསྟུན་ནས་བདུད་སྒྲིབ་ལ་ལས་རྙོག་དྲ་སློང་བར་ཡོང་བ་མངོན་གསལ་
ཡིན། ཏུའུ་ཙེ་ཁྲུན་རིམ་བཞིན་བློ་ལྷོད་ལ་བབས་ཏེ་མགོ་སྟེང་གི་རྔུལ་ཆུ་ཕྱིས་ནས་ཡང་
བསྐྱར་རྡོའི་སྟེང་དུ་འཁོད།
འོན་ཏེ་གནས་ཚུལ་གཅིག་མ་འཇགས་གོང་དུ་སླར་གནས་ཚུལ་གཞན་ཞིག་ཐོན་
པ་སྟེ། གཟུགས་པོའི་མཐོ་ཚད་འདོམ་པ་གསུམ་ཙམ་ཡོད་པ། གསེར་གྱི་ཁྲབ་རྨོག་གྱོན་པ།
གཟི་རྔམ་རབ་ཏུ་ཆེ་བའི་ལྷའི་དམག་དཔོན་ཞིག་ཁོའི་མདུན་དུ་ལྷགས་བྱུང་། ལྷའི་དམག་
དཔོན་གྱིས་མདུང་རིང་རྩེ་མོ་གསུམ་ཅན་ཞིག་ལག་ཏུ་ཐོགས་ཏེ་མདུང་རྩེ་ཐད་ཀར་ཏུའུ་
ཙེ་ཁྲུན་གྱི་བྲང་ཁར་བཙུགས་ནས་སྨིན་མ་ཟིང་ཟིང་གིས་ཁ་རྡུང་གཏོང་རྒྱུར།
“ཧིན། ཁྱོད་སུ་ཡིན། སྲིད་པ་ཆགས་པ་ནས་བཟུང་ང་གླང་ཆེན་འགྱིང་རིའི་སྟེང་དུ་
སྡོད་ཀྱི་ཡོད། ཁྱོད་ཁེར་མར་རི་འདིར་ཡོང་ཕོད་པ་ནི་མི་དཀྱུས་མ་ཞིག་མིན་གཏན་རེད།
གལ་ཏེ་ལུས་སྲོག་སྲུང་འདོད་ན་ས་འདི་ནས་སྔ་ཙམ་བྲལ་ཅིག”
ཏུའུ་ཙེ་ཁྲུན་གྱིས་རྒད་པོའི་བཀའ་བཀོད་ལྟར་ཁ་མ་གྲག
“ལན་མི་འདེབས་པ་ཅི་ཡིན། ལན་མི་འདེབས་པ། གྱོང་པོ་བྱུང་།དེ་འདྲ་ཡིན་ན་
ཁྱོད་གང་དགའ་བྱོས། ཡིན་ནའང་ངའི་མངའ་ཞབས་ཀྱིས་ཁྱོད་ཞིབ་མོར་གཙབ་ཀྱི་རེད།”
ལྷའི་དམག་དཔོན་གྱིས་མདུང་རིང་རྩེ་མོ་གསུམ་ཅན་དེ་མཐོན་པོར་འཕྱར་ཏེ་ཁ་སྤྲོད་
ཀྱི་རི་མགོར་བཙུགས་པ་ན་ཧ་ལས་དགོས་པ་ཞིག་ལ་དེ་མ་ཐག་ལྷ་དམག་སྤྲིན་ཚོགས་ལྟར་
འདུས་ཏེ་ནམ་མཁའ་ཁེངས། ལག་ནང་གི་མདའ་གྲི་མདུང་གསུམ་ལས་འཚེར་བའི་འོད་
མདངས་ཀྱིས་མཚན་མོའི་ཨ་སྔོན་གཤག་བཞིན་རི་ལུག་པ་ལྟར་རྒོལ་བར་ཡོང་།
ངང་ཚུལ་དེ་མཐོང་དུས་ཏུའུ་ཙེ་ཁྲུན་ཅུང་ཙམ་མིན་ན་སྐད་ངན་ཤོར། འོན་ཀྱང་དེ་
མུར་ལྕགས་ཟེ་ཅན་གྱི་ནན་མངགས་དྲན་པས་བཟོད་སྒོམ་བྱས་ཏེ་ཁ་མ་གྲག་པར་བསྡད།
ལྷའི་དམག་དཔོན་གྱིས་ཁོ་པར་སྐྲག་སྣང་ཡེ་ནས་མེད་པ་མཐོང་དུས་ཁོང་ཁྲོ་གནོན་ཐབས་
བྲལ་ཏེ་བཤད་རྒྱུར།
“དགྲ་ནག་ཁྱོད། ད་དུང་ཁ་མ་གྲག་ན་ང་ཁ་དན་ཚིག་ལ་གཞོལ་ནས་ལམ་སེང་ཁྱོད་
ཀྱི་སྲོག་ལེན་གྱི་ཡིན།”
ལྷའི་དམག་དཔོན་གྱིས་ཁ་རྡུང་མཚམས་མ་བཞག་པའི་གོང་དུ་མདུང་རིང་རྩེ་མོ་
གསུམ་ཅན་དེ་བསྐོར་ཙམ་བྱས་ཏེ་དེ་མུར་ཏུའུ་ཙེ་ཁྲུན་ལ་བསྣུན་ནས་བསད་རྗེས་ཧ་ཧ་
ཞེས་གད་རྒྱངས་འཐེན་པ་ན་གླང་ཆེན་འགྱིང་རི་གཡོས་ཏེ་ཕྱོགས་ཀུན་ནས་ལྡིར་སྒྲ་གྲགས་
འོང་། མཚན་རླུང་འུར་འུར་དུ་ལྡང་བ་དང་འབྲེལ་ལྷ་དམག་དེ་དག་རྨི་ལམ་ལྟར་ཡལ།
ལྷའི་དམག་དཔོན་ཡང་གར་སོང་མཐོང་རྒྱུ་མེད།
བྱང་སྐར་སྤུན་བདུན་གྱི་ཉམས་སྣང་དྭངས་ལ་བསིལ་ཞིང་། སླར་ཕ་བོང་ཆེན་པོའི་
སྟེང་དུ་འཕྲོས། གཡང་རྩེའི་གསོམ་སྡོང་གིས་སྔར་བཞིན་ཧྲག་སྒྲ་སྒྲོག འོན་ཀྱང་ཏུའུ་ཙེ་
ཁྲུན་སྔ་ནས་དབུགས་རྒྱུན་ཆད་དེ་གན་རྐྱལ་དུ་འགྱེལ་ཡོད།
ལྔ།
ཏུའུ་ཙེ་ཁྲུན་གྱི་ལུས་པོ་ཕ་བོང་སྟེང་དུ་འགྱེལ་ཡོད་ཀྱང་རྣམ་ཤེས་དམྱལ་བར་ལྷུངས།
དེ་ཡང་ཚེ་འདི་དང་དམྱལ་བའི་བར་ན་ལམ་བུ་ཞིག་ཡོད་པ་དེ་ལ་བར་དོའི་འཕྲང་
ཟེར་ཞིང་། ལོ་འཁོར་མོར་གནམ་འཐིབ་མུན་རུབ་ཏུ་གནས་ཏེ་གྲང་རླུང་སི་ལི་ལི་ལྡང་
འོང་། ཏུའུ་ཙེ་ཁྲུན་ཤིང་ལོ་ལྟར་བདས་ཏེ་བར་སྣང་ན་ལྷེབ་ལྷེབ་ཏུ་འཕྱོ། ཡུད་ཙམ་ནས་
བརྗིད་ཉམས་ལྡན་པའི་ཕོ་བྲང་ཞིག་ཏུ་སླེབས་ཤིང་། སྒོ་བྱང་གི་སྟེང་དུ “གཤིན་རྗེའི་ཕོ་
བྲང” ཞེས་པའི་ཡིག་འབྲུ་ཆེན་པོ་བཞི་བྲིས་ཡོད།
ཕོ་བྲང་མདུན་གྱི་ལས་མཁན་ཁྱུ་ཞིག་གིས་ཏུའུ་ཙེ་ཁྲུན་མཐོང་བ་ན་དེ་མུར་རུབ་ཡོང་
སྟེ་སྐས་ཀའི་ཕྱོགས་སུ་ཕུད་ནས་སྐས་ཀའི་སྟེང་དུ་ཡོད་པའི་རྒྱལ་པོ་ཞིག་མཇལ་བར་ཁྲིད།
དེ་གར་ལུས་ལ་ཕྱུ་པ་ནག་པོ་གྱོན་པ་དང་། མགོ་བོར་གསེར་གྱི་དབུ་རྒྱན་གྱོན་པ་ཞིག་གིས་
རྔམ་བརྗིད་ལྡན་པའི་ངང་མཐའ་འཁོར་ལ་གསེག་ལྟ་བྱེད། དེ་ནི་ཏན་ཏན་བཤད་རྒྱུན་ནང་
གི་གཤིན་རྗེ་ཆོས་རྒྱལ་ཟེར་བ་དེ་ཡིན་ངེས། ཏུའུ་ཙེ་ཁྲུན་གྱིས་འདར་སིག་སིག་ངང་སྐས་
ཀའི་འོག་ཏུ་པུས་མོ་བཙུགས་ཤིང་། སེམས་སུ་རང་ཉིད་ལ་ཅི་ཞིག་བྱེད་སྲིད་དམ་སྙམ།
“ཧིན། ཁྱོད་གླང་ཆེན་འགྱིང་རིའི་སྟེང་དུ་སྡོད་དགོས་དོན་ཅི་ཡིན།”
གཤིན་རྗེས་འབྲུག་སྒྲ་ལྡིར་བ་ལྟར་སྐས་སྟེང་ནས་བཀའ་ཕབ་བྱུང་། ཏུའུ་ཙེ་ཁྲུན་
གྱིས་ལན་འདེབས་རྩིས་བྱེད་སྐབས་གློ་བུར་དུ “ཁ་གྲག་མི་རུང” བའི་ལྕགས་ཟེ་ཅན་
གྱི་གདམས་པ་དེ་དྲན་པས་དེས་ན་ལྐུགས་པ་ཞིག་ལྟར་མགོ་བསྒུར་ནས་ཁ་མ་གྲག་པ་ན་
གཤིན་རྗེས་ལག་ནང་གི་ལྕགས་ཀྱི་བྱང་བུ་དེ་འཕྱར་ཏེ་སྨ་ར་ཟིང་བཞིན་ངར་ངར་རྫིག་
རྫིག་ངང་གཤེ་རྒྱུར།
“ཁྱོད་ཀྱིས་ས་དེ་གང་ཞིག་ཏུ་བརྩི་གི་ཡོད། ལན་མྱུར་དུ་ཐོབ་ཅིག དེ་ལྟ་མ་བྱས་ན་
ཁྱོད་འཕྲལ་དུ་དམྱལ་བ་མནར་མེད་ཀྱི་སྡུག་བསྔལ་མྱོང་དུ་འཇུག་གི་ཡིན།”
ཏུའུ་ཙེ་ཁྲུན་གྱིས་མཆུ་འགུལ་ཙམ་ཡང་མ་བྱས། གཤིན་རྗེས་ངང་ཚུལ་དེ་མཐོང་
སྐབས་དེ་མ་ཉིད་དུ་བཀའ་ཕབ་པ་ན་ལས་མཁན་ཚོས་ལགས་སོ་ཞེས་ཏུའུ་ཙེ་ཁྲུན་བཟུང་
སྟེ་གཤིན་རྗེའི་ཕོ་བྲང་གི་བར་སྣང་དུ་འཕུར།
དམྱལ་བ་ནི་མི་ཚང་མས་ཤེས་གསལ་རེད། རལ་གྲིའི་ནགས་རི་དང་ཁྲག་གི་མཚོ་མོ་
ཕུད་ད་དུང་ཚ་དམྱལ་གྱི་མེ་རི་དང་། གྲང་དམྱལ་གྱི་འཁྱགས་མཚོ་སོགས་ཡོད་ཚད་ཆེས་
ནག་པའི་གནམ་འོག་ནས་གསལ་པོར་མངོན་འོང་། ལས་མཁན་ཚོས་རིམ་པ་ལྟར་ཏུའུ་ཙེ་
ཁྲུན་དམྱལ་བ་ཁག་ཏུ་བསྐྱུར། ཡ་ང་བའི་ཏུའུ་ཙེ་ཁྲུན་གྱིས་མནར་གཅོད་དང་སྡུག་བསྔལ་
ཚད་མེད་མྱངས་པ་སྟེ། རལ་གྲིས་བྲང་ཁ་བརྟོལ་བ་དང་། མེ་ལྕེས་ངོ་གདོང་བསྲེགས་པ། ལྕེ་
བྲེགས་ཤིང་པགས་པ་བཤུས་པ། ལྕགས་ཧྲེང་གིས་རུས་པར་བརྡུངས་པ། ཁྲོ་སྣུམ་ཁོལ་མའི་
ནང་དུ་གདུས་པ། དུག་སྦྲུལ་གྱིས་ཀླད་པ་འཇིབས་པ། བྱ་རྒོད་ཀྱིས་མིག་འབྲས་བཏོགས་
པ་སོགས་བརྗོད་ལས་འདས། འོན་ཏེ་ཏུའུ་ཙེ་ཁྲུན་གྱིས་སྲོག་འབེན་བཙུགས་ཀྱིས་བཟོད་
བསྲན་བྱས་ཏེ་ཨམ་གཙིགས་སྡོམ་བཞིན་སྐད་ཆ་ཚིག་གཅིག་ཀྱང་མ་བཤད།
ལས་མཁན་རྣམས་ཀྱང་ཁོ་ལ་བྱ་ཐབས་མེད་པར་གྱུར། སླར་མཚན་མོའི་བར་སྣང་
དུ་ལན་གཅིག་འཕུར་ཏེ་གཤིན་རྗེའི་ཕོ་བྲང་གི་མདུན་དུ་ཡོང་ཞིང་། ད་གིན་ལྟར་ཏུའུ་ཙེ་
ཁྲུན་སྐས་ཀའི་འོག་ཏུ་མནན་ཏེ་ཕོ་བྲང་སྟེང་གི་གཤིན་རྗེར་མགྲིན་གཅིག་ཏུ་སྙན་གསོལ་
ཞུས་དོན།
“སྡིག་ཅན་འདིར་ཅི་འདྲ་བྱས་ཀྱང་ཁ་གཏན་ནས་གྲག་གི་མི་འདུག”
གཤིན་རྗེས་ཁྲོ་གཉེར་བསྡུས་ཏེ་བསམ་བློ་ཡུད་ཙམ་བཏང་རྗེས་གློ་བུར་དུ་དོན་གང་
ཞིག་དྲན་པ་ལྟར་ལས་མཁན་ཞིག་ལ་བཀའ་བཏང་དོན།
“མི་འདིའི་ཕ་མ་ད་ལྟ་དུད་འགྲོའི་སྐྱེ་བ་བླངས་ཡོད་པས་ཁོ་ཚོ་མྱུར་ནས་མྱུར་དུ་ཁྲིད་
ཤོག”
ལས་མཁན་གྱིས་དེ་མ་ཐག་རླུང་ལ་བཞོན་ནས་དམྱལ་བའི་བར་སྣང་དུ་འཕུར་ཏེ་
སྐར་མདའ་འཁྱུག་པ་ལྟར་དུད་འགྲོ་གཉིས་ཁྲིད་ནས་གཤིན་རྗེའི་ཕོ་བྲང་གི་མདུན་དུ་
བབས། དེ་གཉིས་མཐོང་མ་ཐག་ཏུའུ་ཙེ་ཁྲུན་ཧ་ལས་ཁོམ་ཡང་མེད་པར་གྱུར། དུད་འགྲོ་
དེ་གཉིས་མ་གཞིར་མདོག་ཉེས་པའི་རྟ་རྒན་སྐམ་རིད་གཉིས་ཡིན་ཡང་གདོང་རིས་ཕ་མ་
འདས་པོ་དང་འདྲ། དེ་ནི་རྨི་ལམ་གྱི་ནང་དུ་ཡང་རྨི་མི་ཐུབ་པ་ཞིག་ཡིན།
“ཧིན། ཁྱོད་གླང་ཆེན་འགྱིང་རིའི་སྟེང་དུ་སྡོད་དགོས་དོན་ཅི་ཡིན། གལ་ཏེ་མྱུར་དུ་
མ་བཤད་ན་ཁྱོད་ཀྱི་ཕ་མར་དྲག་ཤུགས་སྤྱོད་ཀྱི་ཡིན།”
འཇིགས་སྣང་དེ་ལྟར་བསྐུལ་མོད།ཏུའུ་ཙེ་ཁྲུན་གྱིས་སྔར་བཞིན་ལན་ཅི་ཡང་མ་བཏབ།
“བུ་རུལ་ཁྱོད། ཕ་མ་གདུང་བ་མྱོང་བ་མིག་གིས་མཐོང་ཡང་ད་དུང་རང་ཉིད་ཁོ་ན་
བསམས་ནས་འདུག”
གཤིན་རྗེའི་སྐད་ངག་དྲག་པོས་ཕོ་བྲང་ཡང་འགུལ་ཏེ་ཧ་ལམ་རྡིབ་པར་ཉེ།
“ལས་མཁན་ཚོ། བྱོལ་སོང་འདི་གཉིས་རྡུངས་ཤིག རུས་ཆག་ཤ་ལྡུར་དུ་འགྱུར་བར་
རྡུངས་ཤིག”
ལས་མཁན་དམངས་ཀྱིས་མགྲིན་གཅིག་ཏུ “ལགས་སོ” ཞེས་ལྕགས་ཀྱི་རྟ་ལྕག་
མཐོན་པོར་འཕྱར་ཏེ་འཛེམ་ཟོན་སྤུ་ཙམ་ཡང་མེད་པར་ཕྱོགས་བཞི་མཚམས་བརྒྱད་ནས་
རྟ་རྒན་དེ་གཉིས་ལ་བྲབས། རྟ་ལྕག་དག་རླུང་སྒྲ་ཤུར་ཤུར་དུ་གྲག་བཞིན་མགོ་དང་ངོ་
གདོང་དབྱེ་བ་མེད་པར་ཆར་ཐིགས་ཇི་བཞིན་ལྷུངས་ཏེ་རྟ་རྒན་གཉིས་ཤ་ཚལ་པགས་ཚལ་
དུ་གྱུར། རྟ་རྒན་ཏེ་དུད་འགྲོའི་སྐྱེ་བར་བླངས་པའི་ཕ་མ་སྡུག་བསྔལ་མ་བཟོད་པར་མིག་
ནས་ཁྲག་གི་མིག་ཆུ་བཞུར་བ་དང་། སྨྲེ་ངག་ཡང་ཡང་འདོན་ཞིང་། སྡུག་ཚུལ་ལྟ་མི་བཟོད།
“ཅི་འདྲ་འདུག་གམ། ད་དུང་ཤོད་ཀྱི་མིན་ནམ།”
གཤིན་རྗེས་ལས་མཁན་རྣམས་རྡུང་མཚམས་འཇོག་ཏུ་བཅུག་སྟེ་ཡང་བསྐྱར་བཙན་
གྱིས་ཏུའུ་ཙེ་ཁྲུན་ལན་གདབ་ཏུ་བཅུག སྐབས་དེར་ཤ་ལྡུར་རུས་ཆག་ཏུ་གྱུར་པའི་རྟ་རྒན་
གཉིས་དབུགས་ལྷེམ་ལྷེམ་ངང་སྐས་ཀའི་མདུན་དུ་འགྱེལ།
ཏུའུ་ཙེ་ཁྲུན་གྱིས་གང་ཐུབ་ཅི་ཐུབ་ངང་ལྕགས་ཟེ་ཅན་གྱི་བཀའ་བཀོད་བསམ་བཞིན་
མིག་ཟུང་དམ་པོར་བཙུམས། དེའི་ཚེ་ན་རྣ་འགྲམ་དུ་སྐད་སྒྲ་ཆུང་ངུ་ཞིག་ཁྱབ་བྱུང་། སྐད་
སྒྲ་དེ་ནི་གསལ་ལ་མི་གསལ་ཞིག་རེད།
“སེམས་ཁྲལ་མ་བྱེད། ང་གཉིས་ཇི་ལྟར་བརྡུངས་ཀྱང་གནད་འགག་མེད། གང་ལྟར་
ཁྱོད་ལ་བདེ་བ་ཐོབ་ན་ཅི་ལས་ལྷག གཤིན་རྗེས་ཚ་འདེད་ཅི་འདྲ་བྱས་ཀྱང་བཤད་འདོད་
མེད་ན་ཁ་རྩ་བ་ནས་གྲག་མི་རུང་།"
ནོར་མེད། དེ་ནི་ངོ་མ་སེམས་ཤིན་ཏུ་འཕྲེང་བའི་ཨ་མའི་སྐད་སྒྲ་རེད། ཏུའུ་ཙེ་ཁྲུན
གྱིས་མིག་དབང་མེད་དུ་གདངས་པ་ན་རྟ་རྒོད་མ་ཞིག་ས་སྟེང་དུ་འགྱེལ་ཏེ་ཟུངས་ཟད་
ཤུགས་རྫོགས་སུ་གྱུར་ཡོད་ཅིང་། ལྐུགས་ཚོད་ཚོད་ཀྱིས་ཁོའི་ངོ་ལ་ལྟ་བའི་ཚུལ་དེར་སྐྱོ་
ཉམས་རབ་ཏུ་ལྡན། ཨ་མར་མནར་གཅོད་ཆེན་པོ་དེ་འདྲ་ཕོག་ཀྱང་ད་དུང་བུ་ལ་བསམ་
ཤེས་བྱས་ཏེ་ལས་མཁན་གྱི་འབྲབ་རྡུང་ལ་སྡང་སེམས་ཀྱི་ཚུལ་རྟ་རྔ་ཙམ་ཡང་མི་སྟོན།
འཇིག་རྟེན་གྱི་མི་དཀྱུས་མས་ཁྱེད་རང་ནོར་བདག་ཆེན་པོར་གྱུར་པ་མཐོང་དུས་ངོ་དགའ་
སྤྲེལ་ལད་ཤོད་པར་ཡོང་བ་དང་། ནམ་ཞིག་ཉམ་ཐག་སྤྲང་པོར་གྱུར་ཚེ་ཁ་ཡ་ཙམ་ཡང་མི་
བྱེད། དེ་དང་བསྡུར་ཚེ་ཨ་མའི་བློ་སྟོབས་དེ་ནི་གུས་པར་འོས་པ་ཅི་འདྲ་ཞིག་མ་ཡིན། མོའི་
བློ་སྟོབས་དེ་ནི་སྲ་བརྟན་འགྱུར་མེད་ཅི་འདྲ་ཞིག་མ་ཡིན། ཏུའུ་ཙེ་ཁྲུན་རྒད་པོའི་བསླབ་བྱ་
བརྗེད་དེ་འཁྱར་འཁྱོར་ངང་མདུན་དུ་བསྐྱོད་པ་དང་། ལག་གཉིས་ཀྱིས་འཆི་ཁའི་རྟ་མགོར་
འཐམས་ནས་མིག་ཆུ་ཉིལ་ཉིལ་དུ་བཞུར་བཞིན “ཨ་མ” ཞེས་བོས་
དྲུག
འབོད་སྒྲ་དེས་ཏུའུ་ཙེ་ཁྲུན་དྲན་པ་སད་པར་གྱུར་པ་སྟེ། ཁོ་པ་ཉི་འོད་ཀྱི་ཁྲུས་ལ་རོལ་
བཞིན་ལུའོ་དབྱང་གི་ནུབ་སྒོའི་འོག་ཏུ་ལངས་ཏེ་ཧོན་ཐོར་ནས་བསྡད་ཡོད། བར་སྣང་གི་
མཚམས་སྤྲིན་དང་། ཉ་མ་གང་བའི་དཀར་གསལ་ཟླ་བ། རྒྱུན་མི་ཆད་པའི་འགྲུལ་པ། ལམ་
སྟེང་གི་རྟ་དང་འཁོར་ལོའི་འདུ་འཛི། དེ་རྣམས་ཁོ་པ་གླང་ཆེན་འགྱིང་རིར་མ་བསྐྱོད་པའི་
གོང་དང་ཁྱད་པར་ཅི་ཡང་མེད།
“ཅི་འདྲ་འདུག་གམ། ངའི་དགེ་ཕྲུག་བྱས་ཀྱང་གྲུབ་ཐོབ་བྱེད་མི་ཐུབ་པ་མིན་ནམ།"
རྒད་པོ་མིག་གཅིག་མས་འཛུམ་བཞིན་དེ་སྐད་སྨྲས།
“བྱེད་མི་ཐུབ། བྱེད་མི་ཐུབ། ཡིན་ནའང་གྲུབ་ཐོབ་བྱེད་མ་ཐུབ་པ་ནི་དེ་ལས་ལྡོག་སྟེ་
དགའ་འོས་པ་ཞིག་རེད།"
ཏུའུ་ཙེ་ཁྲུན་གྱིས་མིག་ནང་དུ་མིག་ཆུ་འཁོར་བཞིན་རང་དབང་མེད་པར་རྒད་པོའི་
ལག་ནས་བཟུང་སྟེ་བཤད་རྒྱུར།
“གྲུབ་པ་ཐོབ་པའི་དབང་དུ་བཏང་ནའང་གཤིན་རྗེའི་ཕོ་བྲང་གི་མདུན་དུ་མིག་
ཧྲིག་ཧྲིག་ངང་ཕ་མར་རྟ་ལྕག་ཕོག་པར་ལྟ་བཞིན་ཁ་ཅི་ཡང་མ་གྲག་པར་སྡོད་དགོས་པ་དེ་
ངོ་མ་སྒྲུབ་ཤིན་ཏུ་དཀའ།”
“གལ་ཏེ་ཇོ་ལགས་ཀྱིས་དངོས་གནས་ཁ་མ་གྲག་ན་” ཞེས་ལྕགས་ཟེ་ཅན་གྱིས་
གློ་བུར་དུ་རྣམ་འགྱུར་སྒམ་བརླིང་ལྡན་པའི་ངང་མིག་ཏུའུ་ཙེ་ཁྲུན་ལ་ཅེར་ཏེ “དེ་དུས་
ངའི་སེམས་ལ་གལ་ཏེ་ཁྱོད་ཀྱིས་དངོས་གནས་ཁ་མ་གྲག་ན་ངས་ལམ་སེང་ཁྱོད་ཀྱི་སྲོག་
ལེན་དགོས་བསམས་བྱུང………རྡོ་ལགས་ལ་གྲུབ་ཐོབ་བྱེད་འདོད་པའི་བསམ་ཚུལ་དེ་ད་ལྟ་
ཕལ་ཆེར་མེད་པར་འགྱུར་བ་མིན་ནམ། ནོར་བདག་བྱེད་པར་ཡང་ཞེན་པ་ལོག་ཟིན། འོ་ན།
དུས་ཕྱིས་ཅི་ཞིག་བྱས་ན་ལེགས་སམ” ཞེས་བཤད།
“ངས་བལྟས་ན་ཅི་ཞིག་བྱས་ནའང་ཚང་མ་ཟོལ་མེད་ཚུལ་ལྡན་གྱི་མི་ཞིག་བྱེད་
དགོས་པ་དང་། རང་ཚོད་རང་གིས་བཟུང་ནས་འཚོ་བ་བསྐྱལ་དགོས་པ་འདུག”
ཏུའུ་ཙེ་ཁྲུན་གྱི་སྐད་ངག་ལས་དེ་སྔ་ཡོད་མ་མྱོང་བའི་སྒྲ་གདངས་དྭངས་གསལ་ཞིག
འཕྲོས་འོང་།
“སྐད་ཆ་འདི་ཡིད་ལ་ཟུངས་ཤིག ད་དེ་ཙམ་ཡིན། དེ་རིང་གྱེས་རྗེས་ཁྱོད་དང་ང་
སླར་འཕྲད་མི་སྲིད།”
ལྕགས་ཟེ་ཅན་གྱིས་དེ་ལྟར་རྗོད་བཞིན་གོམ་སྟབས་བསྒྱུར། ཡང་དེ་མ་ཐག་བགྲོད་
མཚམས་བཞག་སྟེ་ཁ་ཕྱིར་བསྐོར་ནས་ཏུའུ་ཙེ་ཁྲུན་ལ་ལྟ་བཞིན་བཤད་རྒྱུར།
“འོ། སྟབས་ལེགས་ནས་སྐབས་འདིར་དྲན་བྱུང་། ང་ལ་ཐའེ་ཧྲན་རི་བོ་ལྷོ་མའི་
འདབས་སུ་འཇག་སྤྱིལ་ཞིག་ཡོད། འཇག་སྤྱིལ་དེ་དང་ས་ཞིང་ལ་སོགས་པ་ཚང་མ་ཁྱོད་ལ་
བྱིན་ཆོག སྔ་ཙམ་ནས་སྡོད་པར་ཕྱིན་ན་དགའ། དུས་ཚིགས་འདིར་འཇག་སྤྱིལ་གྱི་མཐའ་
འཁོར་དུ་ཁམ་བུའི་མེ་ཏོག་ཁྲ་ཆིག་གེར་བཞད་ཡོད་ཤས་ཆེ།” རྒད་པོས་དགའ་མགུ་ཡི་
རང་དང་བཅས་འགྲོ་ཁར་སླར་སྐད་ཆ་དེ་འདྲ་ཞིག་བསྐྱར་སྣོན་བྱས།
1920ལོའི་ཟླ6པར།

ནན་ཅིན་གྱི་ཅི་ཏུའུ།

གཅིག
སྟོན་དུས་ཀྱི་མཚན་གུང་ཞིག་ལ་ནན་ཅིན་ཆི་ཝང་ལམ་གྱི་མི་ཁྱིམ་ཞིག་ཏུ་གདོང་
མདོག་སྐྱ་བོར་གྱུར་པའི་ཀྲུང་གོའི་གཞོན་ནུ་མ་ཞིག་ལག་པ་ཡ་གཅིག་གིས་འགྲམ་པ་
བསྐྱོར་ཏེ་ཅོག་ཙེ་རྙིང་ཧྲུལ་ཞིག་གི་འགྲམ་དུ་ལས་མེད་རྣམ་གཡེང་ངང་སྡེར་མའི་ནང་གི་
ཉི་འབྲུ་འཆའ་བཞིན་མཆིས།
ཅོག་ཙེའི་སྟེང་གི་ས་སྣུམ་སྒྲོན་མེ་ལས་རབ་རིབ་ཀྱི་འོད་སྣང་ཕྲ་མོ་ཞིག་འཕྲོ་ཞིང་།
འོད་སྣང་ཕྲ་མོ་དེས་ཁང་པ་དཀར་ཆ་ལྡན་པར་འགྱུར་རྒྱུ་ལྟ་ཅི། དེ་ལས་ལྡོག་སྟེ་དགོས་མེད་
ཀྱི་ཡི་མུག་བྱིང་བྱིང་ཞིག་བསྣན་འོང་། གྱང་ཤོག་རལ་བའི་ཁང་པའི་ཟུར་ཞིག་ཏུ་ཀམ་པཱ་
ལི་ཕྱིར་མངོན་པའི་འཁྲི་ཤིང་གི་ཉལ་ཁྲི་ཞིག་ཡོད་པ་དེའི་སྟེང་ན་ཐལ་རྡུལ་གྱིས་སྦགས་
པའི་རས་ཡོལ་ཞིག་དཔྱངས་འདུག ཅོག་ཙེའི་ཁ་སྤྲོད་དུ་དེ་མཚུངས་བཞིན་ཆེས་རྙིངས་
པའི་རྐུབ་བཏེགས་ཤིག་སྔ་ས་ནས་མིས་བརྗེད་ངད་དུ་བཏང་བ་ལྟར་དེ་གར་བེད་མེད་དུ་
བསྐྱུར་ཡོད། དེ་དག་ཕུད་ཁང་པའི་ནང་དུ་ཁྱིམ་ཆས་དང་རྒྱན་སྤྲོས་ངོ་དྲག་པའ་གཞན་ཅི་
ཡང་མཐོང་རྒྱུ་མེད།
གཞོན་ནུ་མས་སྔར་བཞིན་ཉི་འབྲུ་འཆའ་ཞིང་། འཆའ་མཚམས་ཡང་ཡང་བཞག་སྟེ་
དྭངས་གཙང་གི་མིག་ཟུང་ཡར་བཏེགས་ནས་ཅོག་ཙེའི་ཁ་སྤྲོད་ཀྱི་གྱང་རྩིག་ལ་ཁ་རོག་ཏུ་
ལྟ་བར་བྱེད། ད་བྱེད་དུས་གྱང་རྩིག་དེའི་ལྡེབས་སུ་རག་ལས་བཟོས་པའི་རྒྱ་གྲམ་ཆུང་ཆུང་
ཞིག་གུས་བཀུར་ཆེན་པོས་ལྕགས་གཟེར་ཀྱོག་མོ་ཞིག་ལ་བཀལ་ཡོད་པ་དང་། རྒྱ་གྲམ་གྱི་
སྟེང་ནས་ལག་ཟུང་མཐོན་པོར་བརྐྱངས་ཏེ་སྡུག་བསྔལ་མྱོང་བའི་ཅི་ཏུའུ་ཡི་གཟུགས་བརྙན་
རབ་རིབ་ཅིག་གསལ་འོང་། བརྐོས་བརྙན་དེའི་བརྐོ་རྩལ་ཤིན་ཏུ་ཞན་པ་མ་ཟད། ལག་པས་
བྱིལ་བྱིལ་ཡང་ཡང་བྱས་རྐྱེན་སྤྱི་ཁོག་ཧ་ལམ་བརྡར་ནས་སྙོམས་པར་གྱུར་ཟིན། གཞོན་ནུ་
མས་རྒྱ་གྲམ་སྟེང་གི་ཅི་ཏུའུ་མཐོང་ཐེངས་རེར་ཆེས་རིང་བའི་རྫི་མའི་འོག་ཏུ་གབ་པའི་ཡི་
མུག་ཁེར་རྐྱང་གི་གདོང་གཤིས་དེ་སྐད་ཅིག་ཉིད་ལ་དུ་བ་ལྟར་ཡལ་ཏེ་དེ་མུར་མིག་ནང་དུ་
ཟོལ་མེད་རྣམ་དག་དང་རེ་སྨོན་གྱིས་ཁེངས་པའི་འོད་ཟེར་ཞིག་འཕྲོས་འོང་། འོན་ཀྱང་མིག་
ལམ་་ཕར་སྒྱུར་སྐབས་མོས་དབུགས་རིང་ཞིག་རང་བཞིན་དུ་ཤོར་བ་དང་། དེ་རྗེས་རིག་པ་
ཉོབ་པོའི་སྒོ་ནས་འོད་མདངས་ཡལ་ཟིན་པའི་གོས་ཆེན་ནག་པོའི་སྟོད་གོས་ནང་གི་ཕྲག་པ་
ཐུར་དུ་གློད་དེ་མུ་མཐུད་ནས་སྡེར་མའི་ནང་གི་ཉི་འབྲུ་འཆའ་བཞིན་གནས།
གཞོན་ནུ་མའི་མིང་ལ་སུང་ཅིན་ཧྭ་ཟེར། ལོ་ན་བཅོ་ལྔར་སོན་པའི་ལྐོག་འཆལ་མ་
ཞིག་ཡིན། དབུལ་ཕོངས་ཀྱི་ཁྱིམ་ཚིས་སྐྱོང་རོགས་བྱེད་ཆེད་དགོང་ལྟར་ཁང་པ་འདིའི་
ནང་དུ་མགྲོན་པོར་སྣེ་ལེན་བྱེད་ཀྱིན་ཡོད། ཆིན་ཧུའེ་ཡི་ལྐོག་འཆལ་མ་འབོར་ཆེན་གྱི
ནང་ན་ཅིན་ཧྭ་དང་བྱད་བཞིན་འདྲ་བ་ཉུང་ཉུང་མིན་པ་སྨྲ་མི་དགོས། འོན་ཀྱང་ཅིན་ཧྭ་ལྟ་
བུའི་གཤིས་ཀ་འཇམ་པའི་གཞོན་ནུ་མ་གཞན་ཞིག་ཡོད་མེད་ནི་བརྗོད་ཤིན་ཏུ་དཀའ། མོ་
སྒེག་ཉམས་འཚོང་མཁན་གྱི་ལས་རིགས་གཅིག་པ་དེ་དག་དང་མི་འདྲ་སྟེ། རྫུན་མི་བཤད་
ལ་རང་ཤེད་ཀྱང་མི་བྱེད་ཅིང་། དགོང་ལྟར་སྐྱིད་སྣང་གི་འཛུམ་མདངས་ཤིག་འཁྱེར་ཏེ་
མུན་པ་འཐིབས་པའི་ཁང་པ་འདིའི་ནང་དུ་ཡོང་ཐོག་ཕེབས་མགྲོན་སྣ་ཚོགས་དང་ཁ་ལེན་
ངོ་ལེན་བྱེད། སྐབས་འགར་མགྲོན་པོས་སྤྲད་པའི་དངུལ་ལོར་གོང་ཐག་བཅད་པ་ལས་ཅུང་
ཟད་མང་དུས་མོས་རྟག་ཏུ་ཨ་ཕས་དགའ་པོ་བྱེད་པའི་ཨ་རག་དེ་ཕོར་པ་གང་རེས་མང་བ་
ཉོས་ཏེ་མི་རྐྱང་ཁེར་ཧྲེང་གི་ཨ་ཕར་བསྙེན་བཀུར་བྱེད་ཀྱིན་ཡོད།
ཅིན་ཧྭ་ཡི་དེ་ལྟའི་སྤྱོད་ཚུལ་གྱི་ནང་དུ་མོའི་ལྷན་སྐྱེས་ཀྱི་རང་གཤིས་ལོས་ཡོད། འོན་
ཀྱང་གལ་སྲིད་དེ་ཉིད་ཕུད་ད་དུང་རྒྱུ་རྐྱེན་གཞན་གང་ཞིག་ཡོད་ཅེ་ན། དེ་ནི་ཅིན་ཧྭ་ཆུང་
བྱིས་པའི་དུས་ནས་བཟུང་གྱང་ལྡེབས་ཀྱི་རྒྱ་གྲམ་དེས་གསལ་བསྒྲགས་བྱས་པ་ལྟར་དུས་སྔ་
མོ་ནས་མི་ཡུལ་ལས་འདས་པའི་ཨ་མས་རང་ཉིད་ལ་བརྒྱུད་སྤྲོད་བྱས་པའི་རོ་མའི་གནམ་
བདག་ཆོས་ལུགས་ཀྱི་དད་མོས་དེ་རྒྱུན་འཁྱོངས་བྱས་ཡོད་པས་ཡིན།
དེ་ཡང་ད་ལོའི་དཔྱིད་ཀར་ཧྲང་ཧའེ་ལ་ཡོང་ནས་རྟ་རྒྱུག་ལ་ལྟ་ཞོར་དུ་ཀྲུང་གོའི་ལྷོ་
ཕྱོགས་ཀྱི་མཛེས་ལྗོངས་མྱུལ་བའི་འཇར་པན་གྱི་ན་གཞོན་ཡུལ་སྐོར་བ་ཞིག་གིས་ཅིན་ཧྭ་
ཡི་ཁང་པའི་ནང་དུ་དགའ་འོས་པའི་མཚན་མོ་ཞིག་བསྐྱལ་ཡོད། དེ་དུས་ཁོས་ཐ་མག་ཞོལ་
ཅཱ་ཁ་ལ་བརྒྱུས་ཏེ་ཞི་འཇམ་པོས་གཟུགས་ཆུང་སྤུས་དག་གི་ཅིན་ཧྭ་ནུབ་ལུགས་ཀྱི་དོར་མ་
གྱོན་པའི་པུས་མོའི་སྟེང་དུ་བླངས། ཁོས་གློ་བུར་དུ་གྱང་ལྡེབས་ཀྱི་རྒྱ་གྲམ་དེ་མཐོང་བས་ཐེ་
ཚོམ་གྱི་རྣམ་འགྱུར་ཞིག་བསྟན་འོང་།
“ཁྱེད་རང་ཡེ་ཤུའི་ཆོས་པ་ཞིག་ཡིན་ནམ།" ཁོས་བྱང་ཆ་དེ་ཙམ་མེད་པའི་ཀྲུང་གོའི་
སྐད་ཐོག་ནས་དེ་ལྟར་དྲིས།
“ཡིན་ཡཱ། ང་ལོ་ལྔ་ལ་སོན་དུས་ནས་ཁྲུས་དབང་ཞུས་པ་ཡིན།”
“འོ་ན་ཁྱེད་རང་ད་དུང་ཡང་ཚོང་འདི་འདྲ་རྒྱག་གི་ཡོད་དམ།”
སྐད་ཅིག་མ་དེར་ཁོའི་སྐད་སྒྲའི་ནང་དུ་འཕྱ་སྨོད་ཀྱི་བཤད་ཉམས་བསྲེས་ཡོད་པ་
གསལ་པོར་མངོན། འོན་ཀྱང་ཅིན་ཧྭ་ཡིས་ཕྱོགས་གཅིག་ནས་གཡོག་མོའི་སྐྲ་དབྱིབས་
བསླས་པའི་མགོ་བོ་ཁོའི་ལག་ངར་ལ་བསྙེས་པ་དང་། ཕྱོགས་གཞན་ཞིག་ནས་རྣམ་ཀུན་
ལྟར་བློ་བག་ཡངས་པོས་འཛུམ་དམུལ་བཞིན་ལན་འདེབས་རྒྱུར།
“གལ་ཏེ་ཚོང་འདི་རིགས་མ་བརྒྱབ་ན་ང་དང་ངའི་ཨ་ཕ་གཉིས་ཀ་ལྟོགས་ཤི་ཐེབས་
ཀྱི་རེད།”
“ཁྱེད་རང་གི་ཨ་ཕ་རྒས་ཟིན་ནམ།”
“རེད་ལགས། སྐེད་པའང་དགྱེ་མི་ཐུབ།"
“ཡིན་ནའང་ཡིན་ནའང་ལས་འདི་རིགས་བྱས་ན་བདེ་ཅན་ཞིང་དུ་སླེབས་མི་
ཐུབ་པར་ཁྱེད་རང་བསམ་བློ་གཏོང་མྱོང་མེད་དམ།”
“གཏོང་མྱོང་མེད།”
ཅིན་ཧྭ་ཡིས་རྒྱ་གྲམ་ལ་ལྟ་ཙམ་བྱས་ཏེ་བསམ་བློ་ཟབ་གཏོང་གི་རྣམ་འགྱུར་ཞིག་
བསྟན་འོང་།
“གང་ལགས་ཤེ་ན། ངའི་སེམས་ལ་བདེ་ཅན་ཞིང་གི་ཅི་ཏུའུ་ཡིས་ངའི་བསམ་ཚུལ་
ལ་དགོངས་བཞེས་གནང་ངེས་རེད་བསམ་གྱིན་འདུག དེ་འདྲ་མིན་ན་ཅི་ཏུའུ་ནི་ཡའོ་
ཚང་སྲང་ལམ་དུ་ཡོད་པའི་ཉེན་རྟོག་ཁང་གི་ཉེན་རྟོག་པ་དང་གཅིག་པ་མ་རེད་དམ།”
འཇར་པན་གྱི་ན་གཞོན་ཡུལ་སྐོར་བས་འཛུམ་དམུལ་ཙམ་བྱས་རྗེས་སྟོད་གོས་ཀྱི་
ཁུག་མ་བསྔོགས་ཏེ་དེའི་ནང་ནས་རྫུལ་གྱི་རྣ་ལོང་ཞིག་བཏོན་ཐོག་རང་ཉིད་ངོ་མས་མོའི་
རྣ་ལ་བཏགས།
“རྣ་ལོང་འདི་འཇར་པན་དུ་ལག་རྟགས་སུ་འཁྱེར་ཕྱིར་ཉོས་མ་ཐག་ཡིན། ད་དོ་ནུབ་
ཀྱི་དྲན་གསོར་བརྩིས་ནས་ཁྱེད་རང་ལ་ཕུལ་ཆོག”
དོན་དངོས་སུ་ཅིན་ཧྭ་ཡིས་མགྲོན་པོ་བསུ་བའི་དགོང་མོ་དང་པོ་དེ་ནས་བཟུང་ཡིད་
ཆེས་དེ་འདྲ་ཞིག་བཅངས་པས་སེམས་རྣལ་དུ་ཕབ་ཡོད།
འོན་ཀྱང་ཕལ་ཆེར་ཟླ་གཅིག་གི་གོང་དུ་སྟབས་མ་ལེགས་པ་ཞིག་ལ་མི་ཕྱེད་དད་
ཅན་གྱི་ལྐོག་འཆལ་མ་དེར་ཚབས་ཆེའི་བསེ་དུག་འགོས་སོང་། མོ་དང་ལས་རིགས་གཅིག་
པ་ཡིན་པའི་གཅེན་གཅུང་ཁྲེན་ཧྲན་ཁྲ་ཡིས་ཐོས་རྗེས་མོར་ཉལ་ཐའི་ཆང་འཐུང་རྒྱུ་
བསླབས་ཏེ་ན་ཟུག་གཅོག་ཐུབ་པར་བཤད།དེ་རྗེས་མོ་དང་ལས་རིགས་གཅིག་པ་ཡིན་པའི་
གཅེན་གཅུང་མའོ་ཡིང་ཁྲུན་གྱིས་སེམས་ཁུར་ཤིན་ཏུ་ཆེ་བའི་ངང་ཆེད་མངགས་རང་ཉིད་
ཀྱི་ཟོས་ལྷག་ཀུང་ལན་རིལ་བུ་དང་མཚལ་དཀར་འཁྱེར་ཡོང་། འོན་ཀྱང་རྒྱུ་མཚན་ཅི་སྟེ།
ཅིན་ཧྭ་ཡིས་ཡུན་རིང་ཁང་པའི་ནང་དུ་འཛུལ་ཏེ་མགྲོན་པོར་སྣེ་ལེན་མ་བྱས་ཀྱང་མོའི་
ནད་གཞི་དྲག་ཏུ་འགྲོ་བའི་རྟགས་མཚན་སྤུ་ཙམ་ཡང་མི་མངོན།
དེ་ནས་ཉིན་ཞིག་ཁྲེན་ཧྲན་ཁྲ་ཅིན་ཧྭ་ཡི་ཁང་པའི་ནང་དུ་ཡོང་སྟེ་རྩེད་འཇོར་རོལ་
སྐབས་མོས་ངོ་མ་ཡིན་ཁུལ་གྱིས་ཅིན་ཧྭ་ལ་རྨོངས་དད་དང་འདྲ་བའི་བཅོས་ཐབས་འདི་
འདྲ་ཞིག་བཤད་བྱུང་།
“ཁྱེད་རང་གི་ནད་དེ་མགྲོན་པོ་ནས་འགོས་པ་ཡིན་པས་དེར་བརྟེན་འཕྲལ་མ་ཉིད་
དུ་ཡང་བསྐྱར་མི་གཞན་ལ་བསྒོ་དགོས། དེ་འདྲ་བྱས་ན་ཁྱེད་རང་གི་ནད་གཞི་དེ་ཉིན་
གཉིས་གསུམ་ལས་མི་འགོར་བར་དྲག་སྐྱེད་ཡོང་ངེས་རེད།”
ཅིན་ཧྭ་ཡིས་ཡུན་རིང་འགྲམ་པ་བསྐྱོར་ཏེ་གདོང་མདོག་སྔར་བཞིན་ནག་རུབ་རུབ་ཏུ་
གནས། ཕལ་ཆེར་ཧྲན་ཁྲ་ཡི་སྐད་ཆར་མོ་མཚར་སྣང་ཅུང་ཟད་སྐྱེས་པ་འདྲ་སྟེ། མོས་སྐད་
ཆུང་ངང་ལྡོག་འདྲི་བྱ་རྒྱུར།
“ངོ་མ་ཡིན་ནམ།”
“ངོ་མ་ལོས་ཡིན། ངའི་གཅེན་མོ་ཡང་ཁྱེད་རང་ལྟར་ཅི་འདྲ་བྱས་ཀྱང་ནད་གཞི་
དྲག་ཏུ་ཕྱིན་མ་སོང་། ཡིན་ནའང་མགྲོན་པོར་བསྒོས་རྗེས་ལམ་སེང་དྲག་སྐྱེད་བྱུང་སོང་།”
“འོ་ན། མགྲོན་པོ་དེ་ག་རེ་བྱས་འདུག་གམ།”
“མགྲོན་པོ་དེ་ཤིན་ཏུ་ཡ་ང་བར་གྱུར་འདུག གོ་ཐོས་ལ་མིག་ཀྱང་ཞར་སོང་ཟེར།
ཧྲན་ཁྲ་ཁང་པ་ནས་ཁ་བྲལ་རྗེས་ཅིན་ཧྭ་ཡིས་རང་ཉིད་གཅིག་པུར་གྱང་ལྡེབས་ཀྱི་
རྒྱ་གྲམ་མདུན་དུ་པུས་མོ་བཙུགས་ཏེ་སྡུག་བསྔལ་མྱོང་བའི་ཅི་ཏུའུ་ལ་གྱེན་ལྟ་བྱེད་པ་དང་
འབྲེལ་དད་གུས་ཆེན་པོས་སྨོན་ལམ་བཏབ་དོན།
“བདེ་ཅན་ཞིང་དུ་བཞུགས་པའི་སྐྱབས་མགོན་ཅི་ཏུའུ་ཡིས་མཁྱེན་ནོ། ངས་ཨ་
ཕ་སྐྱོང་ཕྱིར་ཐ་མལ་གྱི་ལས་འདི་བསྒྲུབས་པ་ཡིན། འོན་ཀྱང་ངའི་ལྟོ་གོས་འཚོལལ་ཐབས་
འདིས་རང་ཉིད་ཉམས་ཆག་ཏུ་བཏང་བ་ལས་གཞན་སུ་ལའང་འོ་བརྒྱལ་རྟ་རྔ་ཙམ་ཡང་
བཟོ་མྱོང་མེད། དེར་བརྟེན་ང་འདི་ལྟར་ཤི་བའི་དབང་དུ་བཏང་ནའང་རང་ཉིད་བདེ་ཅན་
ཞིང་དུ་འགྲོ་ཐུབ་ངེས་ཡིན་པར་ཡིད་ཆེས་བྱེད་ཀྱི་ཡོད། འོན་ཀྱང་ད་ལྟ་ངས་གལ་ཏེ་ནད་
གཞི་འདི་མི་གཞན་ལ་མ་བསྒོས་ན་སླར་དེ་སྔ་ལྟར་ལྟོ་གོས་འཚོལ་ཐབས་ཀྱི་ལས་འདི་བྱེད་
མི་ཐུབ། དེ་ལྟར་ན་ང་རང་ལྟོགས་ཤི་ཐེབས་རུང་མགྲོན་པོ་དང་མཉམ་དུ་ཉལ་ཁྲི་གཅིག་གི་
སྟེང་དུ་རྩ་བ་ནས་མི་ཉལ་བའི་སྟ་གོན་མི་བྱེད་ཀ་མེད་ཡིན། དེ་ལྟར་བྱས་ན་ཕལ་ཆེར་ངའི་
ནད་གཞི་དྲག་སྐྱེད་ཡོང་ཡང་སྲིད་མོད། དེ་ལྟར་མ་བྱས་ན་ངས་རང་ཉིད་ཀྱི་ཁེ་ཕན་ཆེད་
དུ་ཞེ་འཁོན་ཅི་ཡང་མེད་པའི་མི་གཞན་ཕུང་ལ་སྦྱར་བ་དང་གཅིག་མཚུངས་རེད། འོན་ཏེ་
ཇི་ལྟར་བཤད་ཀྱང་ང་ནི་བུད་མེད་ཅིག་ཡིན་པས་ནམ་ཞིག་ཕལ་ཆེར་བློ་ཡུལ་ལས་འདས་
པའི་བསླུ་བྲིད་འགོག་མི་ཐུབ་པའི་ངེས་པ་མེད། བདེ་ཅན་ཞིང་དུ་བཞུགས་པའི་སྐྱབས་
མགོན་ཅི་ཏུའུ་ཡིས་མཁྱེན་ནོ། །ང་ལ་མགོན་སྐྱབས་ཅིས་ཀྱང་མཛད་རོགས། གང་ལྟར་ང་
ནི་སྐུ་ཉིད་ཕུད་བརྟེན་ས་གཞན་སུ་ཡང་མེད་པའི་བུད་མེད་ཅིག་ཡིན།”
དེ་ལྟར་དམ་བཅའ་བཏབ་པའི་སུང་ཅིན་ཧྭ་ཡིས་དུས་ཕྱིས་ཧྲན་ཁྲ་དང་ཡིང་ཁྲུན་
སོགས་ཀྱིས་མོར་མུ་མཐུད་ནས་ཚོང་དེ་གཉེར་དགོས་པའི་ཁ་ཏ་ཇི་ལྟར་བྱས་ནའང་མོས་བློ་
ཐག་རྦད་བཅད་ཀྱིས་སླར་མགྲོན་པོ་མི་བསུ་བར་མ་ཟད། སྐབས་འགར་ཕན་ཚུན་ངོ་ཤེས་
པའི་མགྲོན་པོ་འགའ་རེ་མོའི་ཁང་པའི་ནང་དུ་རྩེད་མོ་རྩེ་བར་ཡོང་བའི་དབང་དུ་བཏང་
ནའང་མོས་འདུག་རོགས་བྱས་ནས་ཐ་མག་འདྲ་འཐེན་པ་ཕུད་དེ་མིན་མགྲོན་པོའི་རེ་
འདོད་ལ་གཏན་ནས་མི་བསྟུན།
“ང་ལ་ཧ་ཅང་འཇིགས་སུ་རུང་བའི་ནད་ཅིག་ཕོག་ཡོད། གལ་ཏེ་ཁྱེད་ཀྱིས་ངའི་
གམ་དུ་བཅར་ན་ཁྱེད་ལ་འགོས་ཀྱི་རེད།”
དེ་ལྟར་ནའང་ཆང་གིས་བཟི་བའི་མགྲོན་པོས་ཨུ་ཚུགས་ཀྱིས་མོར་རང་སྣང་གང་དྲན་
བྱེད་དགོས་ཟེར་དུས་ཅིན་ཧྭ་ཡིས་ཁ་ཏ་བསླབ་བྱ་དེ་ལྟར་བྱེད་ལ། ཐ་ན་རང་ཉིད་ལ་ནད་
ཕོག་པའི་དཔང་རྟགས་སྟོན་པར་ཡང་འཛེམ་སྣང་མི་བྱེད། དེར་བརྟེན་མགྲོན་པོ་རྣམས་
ཀྱང་རིམ་བཞིན་མོའི་ཁང་པའི་ནང་དུ་མི་ཡོང་བ་དང་། དུས་མཚུངས་སུ་མོའི་ཁྱིམ་ཚང་
གི་འཚོ་བ་ཡང་ཇེ་ཞན་དུ་འགྲོ་འགོ་ཚུགས་
མཚན་མོ་དེར་མོས་སྔར་བཞིན་ཅོག་ཙེར་བསྙེས་ཏེ་ཡུན་རིང་ཅི་བྱ་གཏོལ་མེད་དུ་
བསྡད། ཡིན་ནའང་མགྲོན་པོ་མོའི་ཁང་པའི་ནང་དུ་ཡོང་རྒྱུའི་རྟགས་མཚན་སྔར་བཞིན་
མཐོང་རྒྱུ་མེད། མཚན་མུན་རིམ་བཞིན་ཟབ་ཏུ་སོང་། དབེན་འཇགས་ཀྱི་ནང་ན་ཐག་རིང་
ནས་ཁྱབ་འོང་བའི་འཛིང་འབུའི་སྐད་སྒྲ་ཁོ་ན་རྣ་ལམ་དུ་གྲགས་འོང་། དེ་ཙམ་མ་ཟད།
ཁང་པའི་ནང་དུ་ཚ་རླངས་སྤུ་ཙམ་ཡང་མེད་ཅིང་། ཆེས་རྩུབ་པའི་གྲང་ངར་གྱིས་ས་སྟེང་
དུ་བཏིང་བའི་རྡོ་གཡམ་གྱི་བར་ནས་ཡ་ང་སྙིང་རྗེ་མེད་པར་གོས་ཆེན་གྱི་རས་ལྷམ་ཐལ་
མདོག་དེའི་ནང་གི་མོའི་ཆུང་ཞིང་མཛེས་པའི་རྐང་པ་ཟུང་ལ་འཇབ་རྒོལ་བྱེད།
ཅིན་ཧྭ་ད་གིན་ནས་བཟུང་ཁ་ནག་པའི་སྣུམ་སྒྲོན་ལ་ཅེར་ཏེ་ཧོན་ཐོར་ནས་གནས།
མི་རིང་བར་འཁྱག་འདར་ཞིག་ཤོར་བས་དེས་ན་མོས་རྫུལ་གྱི་རྣ་ལོང་བཏགས་པའི་རྣ་བར་
འཕུར་ཙམ་བྱས་པར་མ་ཟད། ཨ་སྟོང་ཆུང་ངུ་ཞིག་ཀྱང་བརྒྱབ། ཕལ་ཆེར་དུས་དེ་ཙམ་
ལ་ཤིང་རྩི་བསྐུས་པའི་སྒོ་མོ་གློ་བུར་དུ་ཕྱེ་སྟེ་རྒྱུས་མེད་ཀྱི་ཕྱི་གླིང་པ་ཞིག་གཡས་འཁྱོར་
གཡོན་འཁྱོར་ངང་ནང་དུ་འཛུལ་སླེབས་བྱུང་། ཕལ་ཆེར་སྒོ་འབྱེད་ཚུལ་ཤུགས་ཆེ་བས་
ཡིན་ཡང་སྲིད་དེ། དེ་མ་ཉིད་དུ་ཅོག་ཙེའི་སྟེང་གི་སྣུམ་སྒྲོན་ཡམ་ཡོམ་བྱེད་བཞིན་གསལ་
བར་འབར་ཏེ་གུ་དོག་པའི་ཁང་པའི་ནང་ངོ་མཚར་དང་བཅས་སྒྲོན་འོད་དམར་པོས་གང་
བར་གྱུར། འཛུལ་ཡོང་བའི་མགྲོན་པོས་སྣུམ་སྒྲོན་གྱི་འོད་མདངས་ལ་གཏད་དེ་ཅོག་ཙེའི་
ཕྱོགས་སུ་འཁྱར་འཁྱོར་ངང་ཡོང་མོད། རྐང་པ་ཚུགས་མ་ཐག་སླར་རྒྱབ་ཕྱོགས་སུ་འཁྱོར་ཏེ་
རྡང་སྒྲ་དང་བཅས་བརྒྱབ་མ་ཐག་པའི་སྒོ་ལ་འཁེན།
ཅིན་ཧྭ་ཡིས་རང་བཞིན་དུ་ཡར་ལངས་ཏེ་ཧ་ལས་ཧོན་ཐོར་གྱི་མིག་མདའ་ཆ་རྒྱུས་
མེད་པའི་ཕྱི་གླིང་པ་དེའི་ལུས་སྟེང་དུ་འཕངས། མགྲོན་པོའི་ན་ཚོད་ཕལ་ཆེར་ལོ་སུམ་ཅུ་
སོ་ལྔ་སོ་དྲུག་ཙམ་དུ་སོན་པར་སྣང་ཞིང་། ལུས་ལ་ཐིག་རིས་ཅན་གྱི་ནུབ་ལྭ་ཇ་མདོག་ཅིག་
གྱོན་ཡོད་པ་དང་། མགོ་བོར་རྒྱུ་ཆ་གཅིག་མཚུངས་ཀྱི་ཞྭ་མོ་ཁ་ལེབ་ཅིག་གྱོན་ཡོད། ཁོའི་
མིག་ཧ་ཅང་ཆེ་ཞིང་ངོ་གདོང་ལ་རྒྱ་སྐྱེས་ཡོད་པ་དང་། མཁུར་ཚོས་ཚིག་ནས་ནག་པོར་
གྱུར་འདུག འོན་ཏེ་དཔོག་མི་ཐུབ་པ་ནི་ཁོ་པ་ཕྱི་གླིང་པ་ཡིན་པ་ཐག་བཅད་ཆོག་ཀྱང་
ཡང་སྙིང་ནུབ་གླིང་པ་ཡིན་པའམ་ཡང་ན་འཇར་པན་པ་ཡིན་པ་དབྱེ་བ་འབྱེད་མི་ཐུབ། ཞྭ་
སྣེའི་འོག་ཏུ་སྐྲ་ནག་ཟིང་བ་དང་། མེ་ནུབ་པའི་གང་སག་ཁ་ལ་འཁྱེར་ནས་སྒོ་འགྲམ་དུ་
འཁེན་པའི་ཁོའི་ངང་ཚུལ་དེར་ཇི་ལྟར་བལྟས་ཀྱང་བཟི་ནས་ར་རོར་གྱུར་པའི་ལམ་འགྲུལ་
པ་ཞིག་སྒོ་ལ་འཛུལ་རྒྱུ་ནོར་བར་སྣང་།
“དོན་བྱ་ཅི་ཡོད།”
ཅིན་ཧྭ་སྐྲག་སྣང་ཅུང་ཟད་སྐྱེས་མོད། མོས་ད་དུང་ཐམ་ཐོམ་ངང་ཅོག་ཙེའི་མདུན་
དུ་ལངས་ཏེ་བཀྱོན་འདྲིའི་བཤད་ཉམས་ཅུང་བསྲེས་ནས་དེ་ལྟར་དྲིས། ཕ་རོལ་པོས་མགོ་
གཡུག་གཡུག་བྱས་ཏེ་ཀྲུང་གོའི་སྐད་མི་གོ་བའི་བརྡ་བསྟན། དེ་རྗེས་འཕྲེད་དུ་འཁྱེར་བའི་
གང་སག་མར་བླངས་ཏེ་ཁ་ནས་གོ་དོན་མི་རྟོགས་ཀྱང་ཆེས་བྱང་ཆ་ལྡན་པའི་ཕྱི་གླིང་གི་
སྐད་ཆ་ཞིག་བཤད་འོང་། ད་ཐེངས་ཅིན་ཧྭ་ལ་རེས་མོས་འཁེལ་ཏེ་ཐབས་མེད་པར་མགོ་
གཡུགས་ཤིང་། རྫུལ་གྱི་རྣ་ལོང་ཆ་དེར་སྣུམ་སྒྲོན་གྱི་མདངས་འཕྲོས་ཏེ་འོད་འཚེར་འཚེར་།
དུ་འགུལ།
མགྲོན་པོས་མོ་མགོ་འཐོམས་ཏེ་སྨིན་མ་བསྡུས་ནས་བསྡད་ཡོད་པ་མཐོང་མ་ཐག་གློ་
བུར་དུ་གད་མོ་ཆེན་པོ་ཞིག་བགད་དེ་ཞྭ་མོ་ཁ་ལེབ་དེ་རང་དགར་ཕུད་ཐོག་གོམ་འགྲོས་
འཁྱར་འཁྱོར་ངང་ཚུར་ཡོང་བ་དང་། དེ་རྗེས་ཅོག་ཙེའི་ཁ་སྤྲོད་ཀྱི་རྐུབ་བཏེགས་སྟེང་དུ་
ཟུངས་ཤོར་བ་ལྟར་དུ་བསྡད། སྐབས་དེར་ཅིན་ཧྭ་ལ་གློ་བུར་དུ་ཕྱི་གླིང་པ་དེའི་ངོ་གདོང་དེ་
མ་གཞིར་དུས་ཅི་ཙམ་ན་གནས་གང་ཞིག་ཏུ་ཡིན་པ་མི་དྲན་ཡང་དེ་སྔ་ངོ་མ་མཐོང་མྱོང་
བའི་བློ་ཉེའི་ཚོར་སྣང་ཞིག་སྐྱེས་འོང་། མགྲོན་པོས་འཛེམ་བག་ཅི་ཡང་མེད་པར་སྡེར་མའི་
ནང་ནས་ཉི་འབྲུ་སྦར་མོ་གང་བླངས། འོན་ཀྱང་ཁ་ནང་དུ་མ་བླུགས་པར་ཡུན་རིང་ཅིན་
ཧྭ་ལ་ཅེར་ནས་བསྡད་པ་དང་། དེ་རྗེས་ཡ་མཚན་གྱི་ལག་བརྡ་དང་བཅས་ཕྱི་གླིང་གི་སྐད་
ཐོག་ནས་སྐད་ཆ་བཤད་འོང་། མ་གཞིར་ཅིན་ཧྭ་ཡིས་ཁོས་ཅི་ཞིག་ཤོད་པ་རྩ་བ་ནས་མི་
གོ་མོད། མོས་ཚོད་དཔག་རབ་རིབ་ཅིག་བྱེད་ཐུབ་པ་ནི་ཕྱི་གླིང་པ་འདིས་མོས་གཉེར་བའི་
ཚོང་ལ་མ་མཐར་ཡང་རྒྱུས་ལོན་ངེས་ཅན་ཡོད་འདུག
ཀྲུང་གོའི་སྐད་མི་གོ་བའི་ཕྱི་གླིང་པ་དེ་དང་ལྷན་དུ་ཞག་གཅིག་བསྐྱལ། ཅིན་ཧྭ་ཡི་
ངོས་ནས་བཤད་ན་དེ་ནི་ཡ་མཚན་སྐྱེ་དགོས་པའི་བྱ་བ་ཅི་ཡང་མིན། དེ་ནས་མོས་རྐུབ་
བཏེགས་སྟེང་དུ་བསྡད་མ་ཐག་གཅིག་ནས་གོམས་འདྲིས་ལྟར་ཞི་དུལ་གྱི་འཛུམ་མདངས་
བསྟན་པ་དང་། གཉིས་ནས་ཕ་རོལ་པོས་གཏན་ནས་གོ་མི་སྲིད་པའི་དགོད་གཏམ་ཆུ་རྒྱུག་
རྒྱུག་ཏུ་བཤད། མགྲོན་པོའི་ངང་ཚུལ་ལ་བལྟས་ན་གོ་ཐུབ་པ་དང་འདྲ་སྟེ། ཅིན་ཧྭ་ཡིས་
ཚིག་རེ་གཉིས་ཤོད་དུས་ཁོས་སྤྲོ་བ་ཆེན་པོས་དགོད་སྒྲ་འདོན་པ་དང་ཆབས་ཅིག་སླར་སྔར་
བས་བཟི་ཐོམ་ལངས་དགོས་པའི་ལག་བརྡ་སྣ་ཚོགས་བྱེད།
མགྲོན་པོའི་ཁ་རླངས་ཀྱི་ནང་ན་ཆེས་ངར་བའི་ཆང་དྲི་འདྲེས་ཡོད་མོད། བཟི་ནས་
དམར་པོར་གྱུར་པའི་ཁོའི་ངོ་གདོང་སྟེང་དུ་ཕོ་ཁྱོ་གའི་གསོན་ཤུགས་རབ་ཏུ་རྒྱས་ཤིང་། སྐྱེ་
སྟོབས་ཉམས་པའི་ཁང་ཆུང་དེའི་ནང་གི་མཁའ་རླུང་དེ་མ་ཐག་དྭངས་གསལ་དུ་འགྱུར་
བ་དང་འདྲ། མ་མཐར་ཡང་ཅིན་ཧྭ་ཡི་ངོས་ནས་བཤད་ན་མགྲོན་པོ་དེ་མོས་རྒྱུན་དུ་མཐོང་
བའི་རང་རྒྱལ་ནན་ཅིན་གྱི་མི་དང་བསྡུར་མི་དགོས་པ་ཕུད། དེ་སྔོན་མོས་མཐོང་མྱོང་བའི་
འཇར་པན་བའམ་ནུབ་གླིང་བ་ཡོད་ཚད་དང་བསྡུར་ནའང་གཏན་ནས་མི་འདྲ་བར་མངོན་
འོང་། དེ་ལྟ་ཡིན་མོད། དེ་སྔོན་གནས་གང་ཞིག་ཏུ་འཕྲད་མྱོང་བ་ལྟ་བུའི་ཚོར་སྣང་རབ་རིབ་
དེ་ཇི་ལྟར་ཡང་དོར་མི་ཐུབ། ཅིན་ཧྭ་ཡིས་མགྲོན་པོས་དཔྲལ་སྟེང་དུ་གློད་པའི་མགོ་སྐྱེས་སུ་
ལུ་ནག་པོ་དེར་ལྟ་བ་དང་འབྲེལ་འཛུམ་མདངས་རང་དགར་བསྟན་ཅིང་སེམས་སུ་རང་ཉིད་
ཀྱིས་ངོ་གདོང་དེ་ཐོག་མར་མཐོང་དུས་ཀྱི་དྲན་ཤེས་དེ་སད་ཐབས་གང་ནུས་བྱས།
“འོ་ན། དེ་སྔོན་ལྕམ་སྐུ་ཞབས་སྐུ་ཤ་འབྱོར་པོ་ཞིག་དང་མཉམ་དུ་སྤྲོ་འཆམ་གྲུ་ཤན་
ལ་ཞུགས་པའི་མི་དེ་ཡིན་ནམ། མ་རེད། མི་དེའི་སྐྲ་ལོ་འདི་ལས་དམར། འོ་ན། ཆིན་ཧུའེ་
ཡི་ཁུང་ཙེ་ལྷ་ཁང་ནང་དུ་པར་མང་པོ་ལེན་མཁན་དེ་ཡིན་ནམ། འོན་ཀྱང་མི་དེའི་ལོ་ན་
མགྲོན་པོ་འདི་ལས་ཅུང་ཆེ་བར་སྣང་། རེད། དྲན་གསལ་ལ་ཐེངས་ཤིག་ལི་ཧྲེ་ཟམ་འགྲམ་
གྱི་ཟ་ཁང་མདུན་དུ་མི་མང་པོ་འདུས་ཡོད་ཅིང་། གམ་དུ་བཅར་ནས་ལྟ་དུས་ཏག་ཏག་
མགྲོན་པོ་འདི་དང་སྐྱེ་འབྲས་ཧ་ཅང་འདྲ་བའི་མི་ཞིག་གིས་སྦ་འཁར་སྦོམ་པོ་ཞིག་འཕྱར་
ནས་མིས་འདྲུད་འཁོར་ལོ་འདྲུད་མཁན་གྱི་སྒལ་གཞུང་ལ་རྡེག་པར་འགྲོ། འོ་ན། འོན་
ཀྱང་མི་དེའི་མིག་འདི་ལས་སྔོ་
ཅིན་ཧྭ་ཡིས་བསམ་བློ་ཡང་ཡང་གཏོང་སྐབས་སྔར་བཞིན་སྤྲོ་སྣང་ཤིན་ཏུ་ཆེ་བའི་ཕྱི་
གླིང་པས་དུས་ཅི་ཙམ་ནས་གང་སག་ནང་རྡོ་ཐ་ཁེངས་པར་བརྒྱངས་ཏེ་དྲི་ཞིམ་པའི་དུད་
པ་ཡང་ཡང་གློད་ཡོང་། ཁོས་གློ་བུར་དུ་ཅི་ཞིག་བཤད་པ་མ་ཟད། ཞི་འཇམ་ངང་འཛུམ་
དམུལ་བཞིན་ཅིན་ཧྭ་ཡི་མིག་མདུན་དུ་སོར་མོ་གཉིས་བསྲིངས་ཏེ་སྐད་ཆ་འདྲི་བའི་གོ་
དོན “? " རྟགས་ཀྱི་མཛུབ་བརྡ་ཞིག་བསྟན། མཛུབ་མོ་གཉིས་ཀྱིས་དངུལ་གྲངས་ཨ་སྒོར་
གཉིས་མཚོན་ཞིང་། དེ་ནི་སུས་བལྟས་ཀྱང་གསལ་པོར་མཐོང་ཐུབ། འོན་ཀྱང་མགྲོན་པོ་
ཞག་སྡོད་དུ་མི་ཉར་བར་དམ་བཅའ་བཞག་ཟིན་པའི་ཅིན་ཧྭ་ཡིས་བདེ་ལྕག་འཁྱུག་པོས་ཉི་
འབྲུ་འཆའ་བཞིན་འཛུམ་གྱིས་ཁེངས་པའི་ངོ་གདོང་དེ་ལན་གཉིས་གཡུགས་ཏེ་དང་ལེན་
མ་བྱས་པ་མཚོན་པར་བྱས། དེས་ན་མགྲོན་པོས་ཧམ་ཤེད་ཆེན་པོའི་སྒོ་ནས་གྲུ་མོ་གཉིས་
ཅོག་ཙེའི་སྟེང་དུ་བཀར་ཐོག་རབ་རིབ་ཀྱི་སྒྲོན་འོད་ནང་ནས་ཆེས་མྱོས་པའི་ངོ་གདོང་དེ་
ཉེ་བར་བཅར་ཏེ་འགུལ་ཙམ་ཡང་མི་བྱེད་པར་ཅིན་ཧྭ་ལ་ཅེར། ཅང་མ་འགོར་བར་ཁོས་
སླར་མཛུབ་མོ་གསུམ་བསྲིངས་ཤིང་། མིག་མདངས་ལས་ཁ་ཚ་དགོས་གཏུག་གིས་ལན་
སྒུག་པར་མངོན།
ཅིན་ཧྭ་ཡིས་རྐུབ་བཏེགས་སྒུལ་ཙམ་བྱས་པ་དང་། ཁ་ནང་དུ་ཉི་འབྲུ་བཅུག་སྟེ་སོམ་
ཉིའི་རྣམ་འགྱུར་ཞིག་བསྟན་འོང་། མགྲོན་པོས་རིན་གོང་ཨ་སྒོར་གཉིས་ཙམ་གྱིས་མོས་
ལུས་པོ་རང་ཉིད་ལ་མི་སྤྲོད་པ་ཕལ་ཆེར་ཚོར་ཟིན། དེ་ཡང་སྐད་ཆ་གོ་བརྡ་མི་འཕྲོད་པས་
ཅིན་ཧྭ་ཡིས་དེའི་ནང་གི་གསང་དོན་ཁོ་པས་ཞིབ་ཕྲ་ཤེས་པ་བྱ་ཐབས་བྲལ། དེས་ན་རང་
ཉིད་ཀྱི་ཧོལ་རྒྱུག་གི་བྱེད་སྟངས་ལ་མོ་འགྱོད་པ་སྐྱེས་ཏེ་མིག་མདའ་གྲང་ཤུར་ཤུར་ངང་
སྒེའུ་ཁུང་གི་ཕྱི་རོལ་ལ་འཕངས་ཤིང་འུ་ཐུག་ཐབས་ཟད་དུ་གྱུར་ལ། ཡང་དེ་བས་འཕྲལ་
ཐག་ཆོད་པོས་ཁོ་པར་མགོ་བོ་དཀྲུག་དཀྲུག་བྱས།
འོན་ཀྱང་ཁ་སྤྲོད་ཀྱི་ཕྱི་གླིང་པའི་ངོ་གདོང་སྟེང་དུ་དུས་ཐུང་གི་འཛུམ་མདངས་ཤིག་
ཐོན་རྗེས་ཡུད་ཙམ་ནང་ཚམ་ཚོམ་ཞིག་བྱས། དེ་རྗེས་མཛུབ་མོ་བཞི་བརྐྱངས་པ་དང་
འབྲེལ་སླར་ཕྱི་གླིང་གི་སྐད་ཐོག་ནས་ཅི་ཞིག་ཤོད་པར་བྱེད། བྱ་ཐབས་ཟད་པའི་ཅིན་ཧྭ་
ཡིས་ངོ་གདོང་གི་རྣམ་འགྱུར་ནག་པོར་བསྡུས་ཤིང་། ཐ་ན་འཛུམ་དམུལ་བའི་ཤེད་ཤུགས་
ཀྱང་མེད་པར་གྱུར། དུས་ཡུན་སྐད་ཅིག་མ་དེའི་ནང་མོས་བློ་ཐག་བཅད་པ་སྟེ། གནས་
ཚུལ་འདི་འདྲར་ཐུག་པ་ན་ཕ་རོལ་པོ་སེམས་པ་མ་ཤི་བར་དུ་མགོ་བོ་བར་མེད་གཡུགས་
ནས་ངོ་ཟློག་རྒྱུ་དེ་ཡིན། འོན་ཀྱང་དེའི་ཚེ་ན་མགྲོན་པོའི་ལག་པས་མཐོང་མི་ཐུབ་པའི་
མིག་མདུན་གྱི་དངོས་པོ་ཞིག་བཟུང་བ་ལྟར་མཛུབ་མོ་ལྔ་ཆེས་ཆེར་བརྐྱངས་འོང་།
དེ་རྗེས་ཀྱི་དུས་ཡུན་རིང་པོའི་ནང་དུ་ཁོ་གཉིས་ཀྱི་བར་ན་ལག་བརྡ་དང་ལུས་པོའི་
ཡན་ལག་གི་བརྡ་རྒྱུན་མཐུད་དུ་བཀོལ་ནས་ལན་འདེབས་པར་བྱེད། དེའི་རིང་ལ་མགྲོན་
པོས་ངང་རྒྱུད་རིང་པོའི་སྒོ་ནས་མཛུབ་མོ་རེ་རེ་བཞིན་ཁ་སྣོན་བསྣན། མཇུག་ཏུ་ཐ་ན་
ཨ་སྒོར་བཅུ་འདོན་དགོས་ཀྱང་ཕངས་པ་མེད་པའི་ཨུ་ཚུགས་བྱེད། ཨ་སྒོར་བཅུ་ནི་ལྐོག་
འཆལ་མའི་ངོས་ནས་བཤད་ན་ཡོང་འབབ་མི་ཉུང་བ་ཞིག་ཏུ་བརྩི་ཆོག འོན་ཏེ་དེ་འདྲ་
ཡིན་ཡང་ཅིན་ཧྭ་ཡི་ཆོད་སེམས་ལ་སྔར་བཞིན་གཡོ་འགུལ་གཏོང་མི་ཐུབ། མོས་རྐུབ་
བཏེགས་སྟེང་ནས་ཡར་ལངས་ཏེ་ཅོག་ཙེའི་མདུན་དུ་གསེག་བསློགས་ནས་བསྡད་ཅིང་།
ཕ་རོལ་པོས་ལག་གཉིས་ཀྱི་མཛུབ་མོ་བསྲིངས་པ་མཐོང་སྐབས་མགོ་བོར་མེ་ཤོར་བ་ལྟར་
སེམས་འཚབས་ཏེ་རྐང་པ་རྡབ་བཞིན་མགོ་བོ་བར་མེད་དུ་གཡུགས། རྒྱུ་མཚན་ཅི་སྟེ།
སྐབས་དེར་གཟེར་མའི་སྟེང་དུ་བསྐོན་པའི་རྒྱ་གྲམ་གློ་བུར་དུ་ཟགས་ཤིང་རྐང་འོག་གི་རྡོ་
གཡམ་སྟེང་དུ་ལྷུངས་ཏེ་ལྕགས་རིགས་ཀྱི་སྐད་སྒྲ་ཕྲ་མོ་ཞིག་གྲགས་བྱུང་།
མོས་བྲེལ་རྟབ་ངང་ལག་པ་བརྐྱངས་ཐོག་རང་ཉིད་ཀྱིས་གཅེས་ནོར་དུ་བརྩི་བའི་རྒྱ་
གྲམ་ས་སྟེང་ནས་བསྒྲུགས། སྐབས་དེར་མོས་རྒྱ་གྲམ་སྟེང་ན་གདུང་བ་མྱོང་བའི་ཅི་ཏུའུ་ཡི་
ངོ་གདོང་ལ་ལྟ་ཙམ་བྱས་པས་བསམ་གྱིས་མི་ཁྱབ་པ་ཞིག་ལ་ངོ་གདོང་དེ་གློ་བུར་དུ་ཅོག་
ཙེའི་ཕ་རོལ་གྱི་ཕྱི་གླིང་པ་དེ་དང་ཇི་མ་ཇི་བཞིན་དུ་སྣང་།
“དེ་སྔོན་གང་ཞིག་ཏུ་མཐོང་མྱོང་བའི་ཚོར་སྣང་ཁོ་ན་བྱུང་། ད་བྱེད་དུས་ཅི་ཏུའུ་ཡི་
གསེར་ཞལ་ཡིན་འདུག་ཨང་།”
ཅིན་ཧྭ་ཡིས་རག་གི་རྒྱ་གྲམ་དེ་གོས་ཆེན་ནག་པོའི་སྟོད་གོས་ཀྱི་བྲང་མདུན་དུ་དམ་
པོར་སྦྱར་ཏེ་ཧ་ལས་པའི་མིག་མདངས་ཀྱིས་རང་དབང་མེད་པར་ཅོག་ཙེས་བར་བཅད་
ནས་གནས་པའི་མགྲོན་པོའི་ངོ་གདོང་ལ་ཅེར། མགྲོན་པོ་སྔར་བཞིན་སྒྲོན་འོད་ཀྱི་འོག་ཏུ་
བསྡད་ཡོད་པ་དང་། ཆང་དྲིས་ཁྱབ་པའི་ངོ་གདོང་ལ་སྒྲོན་འོད་འཕྲོས་ཏེ་དམར་པོར་གྱུར་
ཡོད། ཁོས་གང་སག་ལས་འཐེན་པའི་དུ་བ་ཡང་ཡང་གློད་བཞིན་ཁ་ཟུར་ནས་གོ་རྒྱུ་ཟབ་
པའི་འཛུམ་མདངས་སྟོན་པ་མ་ཟད། མིག་རྒྱང་ཅིན་ཧྭ་ཡི་དཀར་གཙང་གི་མཇིང་པ་དང་།
རྫུལ་གྱི་རྣ་ལུང་བཏགས་པའི་རྣ་བའི་བར་དུ་ཕར་མྱུལ་ཚུར་མྱུལ་བྱེད། འོན་ཏེ་མགྲོན་པོའི་
ཚུགས་ཀ་དེ་འདྲ་ཡིན་རུང་ཅིན་ཧྭ་ཡིས་བལྟས་ན་བྱམས་བརྩེ་ལྷག་པར་ཆེ་བའི་བརྗིད་
ཉམས་ཤིག་གིས་ཁྱབ་པར་སྣང་།
མི་རིང་བར་མགྲོན་པོས་གང་སག་མར་བཞག་སྟེ་ཆེད་མངགས་མགོ་བོ་ཅུང་ཟད་
དཀྱོགས་ནས་དགོད་སྒྲ་དང་བཅས་སྐད་ཆ་ཅི་ཞིག་བཤད་འོང་། སྐད་ཆ་དེ་ཅིན་ཧྭ་ཡི་
སེམས་སུ་ཐབས་མཁས་ཀྱི་གཉིད་འགུག་མཁན་གྱིས་གཉིད་འགུག་ཡུལ་གྱི་རྣ་འགྲམ་དུ་
ཤབ་ཤུབ་ཏུ་སྨྲ་བ་ལྟ་བུའི་གསང་བརྡའི་ནུས་པ་ཞིག་ཐོན་བྱུང་། མོ་ཧ་ལམ་རང་ཉིད་ཀྱིས་
བཞག་པའི་བློ་བརྟན་འགྱུར་མེད་ཀྱི་དམ་བཅའ་དེ་ཡོངས་སུ་བརྗེད་ཅིང་འཛུམ་དམུལ་
དམུལ་གྱི་མིག་ཟུང་ཁ་རོག་ཏུ་དུད་དེ་གཅིག་ནས་ལག་པས་རག་གི་རྒྱ་གྲམ་ལ་བྱིལ་བྱིལ་
བྱེད་པ་དང་། གཉིས་ནས་ངོ་གདོང་མཚེར་སྣང་གིས་ཁེངས་བཞིན་ཡ་མཚན་ཆེ་བའི་ཕྱི་
གླིང་པ་དེའི་གམ་དུ་བཅར།
མགྲོན་པོས་དོར་མའི་ཁུག་མ་སྔོག་ཙམ་སྔོག་ཙམ་བྱས་ཏེ་ཆེད་དུ་དེའི་ནང་གི་དངུལ་
ཊམ་གྱིས་སི་ལིང་སི་ལིང་ཞེས་སྒྲ་གྲགས་པར་བྱས་པ་དང་། འཛུམ་ཆུང་སྔར་བཞིན་དམུལ་
བའི་མིག་གིས་རབ་ཏུ་ཆགས་པའི་ངང་ཡར་ལངས་པའི་ཅིན་ཧྭ་ཡི་ལུས་བྱད་ལ་ལྡིར། མིག་
ནང་གི་འཛུམ་ཆུང་རིམ་བཞིན་སྤྲོ་སེམས་ཀྱི་འོད་ཟེར་དུ་གྱུར་རྗེས་ཁོས་གློ་བུར་དུ་རྐུབ་
བཏེགས་ལས་ཡར་ལངས་ཏེ་འཇུ་ཐེངས་གཅིག་ལ་ཅིན་ཧྭ་ནུབ་ལྭ་བཀླུབས་ཤིང་ལུས་ཧྲིལ་
པོ་ཆང་དྲིས་འཚོས་པའི་གྲིམ་ཁུག་ཏུ་དམ་པོར་བཟུང་། ཅིན་ཧྭ་ནི་བླ་བོར་བ་ལྟར་རྫུལ་གྱི་
རྣ་ལོང་དཔྱངས་པའི་མགོ་བོ་རང་དབང་མེད་པར་རྒྱབ་ཏུ་དགྱེས་ཤིང་། སྐྱ་ཐལ་གྱི་མཁུར་
ཚོས་འོག་ནས་ཁྲག་མདོག་གི་དམར་མདངས་ཤིག་མངོན་འོང་། མོས་མིག་ལམ་བན་བུན་
གྱིས་ཧ་ལམ་རང་ཉིད་ཀྱི་སྣ་རྩེར་སྦྱར་བའི་ངོ་གདོང་དེ་ལ་ལྡིར། རང་ལུས་ཕྱི་གླིང་པ་ཡ་
མཚན་ཅན་འདིར་སྤྲོད་དགོས་སམ་ཡང་ན་ནད་གཞི་ཁོ་ལ་མི་འགོས་པའི་ཕྱིར་ཁོ་དང་འོ་
བྱ་རྒྱུ་ཟློག་དགོས་སམ། སྐབས་དེར་ཅིན་ཧྭ་གནད་དོན་དེར་བསམ་བློ་གཏོང་ཁོམ་མེད་པར་
གྱུར། མོས་རང་ཉིད་ཀྱི་མཆུ་སྒྲོས་སྨ་རས་ཁེངས་པའི་མགྲོན་པོ་དེའི་ཁ་ལ་སྤྲད་ཅིང་། འུར་
འུར་དུ་འབར་བའི་མཛའ་སེམས་ཏེ། དགའ་གྲོགས་ཐོག་མར་སྒྲིག་པའི་སྤྲོ་སེམས་ཤིག་བྲང་
ཁར་ཕྱོགས་ནས་དྲག་ཏུ་འཕྱུར་ཡོང་བ་ཁོ་ན་ཚོར་
གཉིས།
ཆུ་ཚོད་ཁ་ཤས་འདས་རྗེས་སྣུམ་སྒྲོན་ནུབ་ཟིན་པའི་ཁང་པའི་ནང་ན་ཆེས་ཕྲ་བའི་
འཛིང་འབུའི་རྒྱང་རིང་གི་སྐད་སྒྲས་མལ་ཁྲིའི་སྟེང་གི་མི་གཉིས་པོའི་བག་ཕེབས་གཉིད་
ཀྱི་དབུགས་སྒྲར་ལྷིང་འཇགས་ཀྱི་སྟོན་ཉམས་བསྣན་འོང་། འོན་ཀྱང་དེའི་ཚེ་ན་ཅིན་ཧྭ་ཡི་
རྨི་ལམ་དུད་སྤྲིན་ལྟར་མདུན་ངོས་ཐལ་རྡུལ་གྱིས་ཁེངས་པའི་ཉལ་ཁྲིའི་རས་ཡོལ་གྱི་ནང་
ནས་མདའ་གཡབ་སྟེང་གི་སྐར་ཚོགས་བཀྲ་བའི་མཁའ་དབྱིངས་སུ་འཕུར་བཞིན་མཆིས།
ཅིན་ཧྭ་ཙན་དན་དམར་པོའི་རྐུབ་བཏེགས་སྟེང་དུ་བསྡད་དེ་ཅོག་ཙེའི་སྟེང་ན་བསྒྲིགས་
པའི་རོ་བཅུད་སྣ་ཚོགས་ཀྱི་ཟས་རིགས་ལ་རོལ་བཞིན་མཆིས། ཁུག་རྟའི་ཚང་ཁོག་དང་། ཉ་
གཤོག རླངས་བཙོས་སྒོ་ང་། དུ་བདུག་ལི་ཡུས་ཉ། ཕག་ཕྲུག་བཙོས་མ། མཚོ་འབུ་ཧའེ་ཧྲན་
གྱི་ལྡག་གུ་སྣེ་ཁ་མང་བ་ནི་བགྲང་གིས་མི་ལང་བར་མ་ཟད། བཀོལ་བའི་གསོལ་ཆས་
ཀྱང་ཚང་མ་ཆུ་སྐྱེས་སྔོན་པོའམ་གསེར་མདོག་གི་རྒྱ་བྱའི་རི་མོ་བཀོད་པའི་སྤུས་དག་གི
དཀར་ཡོལ་འབའ་ཞིག་ཡིན།
མོའི་རྐུབ་བཏེགས་ཀྱི་རྒྱབ་ན་སེང་རས་དམར་པོའི་ཡོལ་བ་དཔྱངས་པའི་སྒེའུ་ཁུང་
ཞིག་ཡོད་ཅིང་། སྒེའུ་ཁུང་གི་ཕྱི་རོལ་དུ་ཆུ་བོ་ཆུང་ངུ་ཞིག་ཡོད་པར་སྣང་སྟེ། ཤང་ཤང་གི་
ཆུ་སྒྲ་དང་སྐྱ་བ་སུབ་པའི་སྐད་སྒྲ་བར་མེད་དུ་ཁྱབ་འོང་། སྐད་སྒྲ་དེས་མོ་ཆུང་བྱིས་པའི་
དུས་ནས་མིག་འདྲིས་སུ་གྱུར་པའི་ཆིན་ཧོ་ཆུ་བོ་དྲན་པར་གྱུར། འོན་ཀྱང་མོ་ད་ལྟ་གནས་
ས་ནི་བདེ་ཅན་ཞིང་གི་ཅི་ཏུའུ་ཡི་ཁྱིམ་དུ་ཡིན་པར་ཐེ་ཚོམ་བྱེད་མི་དགོས།
ཅིན་ཧྭ་ཡིས་དུས་ངེས་མེད་དུ་ལག་ནང་གི་ཐུར་མ་འགུལ་མཚམས་བཞག་སྟེ་ཅོག་
ཙེའི་མཐའ་བཞིར་སྐོར་ལྟ་བྱས། གུ་ཡངས་པའི་ཁང་པའི་ནང་ན་འབྲུག་རིས་བརྐོས་པའི་ཀ་
བ་དང་གཞོང་པའི་ནང་དུ་བཏབ་པའི་ཆེས་ཆེ་བའི་ལུག་མིག་མེ་ཏོག་རྣམས་ཤ་ཚལ་ལས་
འཐུལ་བའི་ཚ་རླངས་ཀྱི་ཁྲོད་དུ་ལྡིང་བ་ཕུད་དེ་མིན་མིའི་གྲིབ་སོ་ཙམ་ཡང་མཐོང་རྒྱུ་མེད།
འོན་ཀྱང་ཅོག་ཙེའི་སྟེང་དུ་ཡོད་པའི་སྡེར་མའི་ནང་གི་ཤ་ཚལ་རྫོགས་ཚེ་དེ་མུར་ཅི་
ཞིག་ནས་ཐོན་ཡོང་བ་མི་ཤེས་པའི་ཤ་ཚལ་གསར་པ་དྲི་ཞིམ་འཐུལ་བཞིན་མོའི་མདུན་
དུ་བསྐྱལ་འོང་། སྐབས་འགར་ཐུར་མ་མ་བཙུགས་གོང་དུ་དམར་བཙོས་བརྒྱབ་པའི་རི་
བྱས་གཤོག་པ་རྡེབ་སྟེ་ཧྲའོ་ཤིང་ཨ་རག་གི་དམ་བི་སྒྱེལ་རྗེས་ལྷེབ་ལྷེབ་ངང་ཐོག་སྟེང་དུ་
འཕུར་འགྲོ།
སྐབས་དེར་ཅིན་ཧྭ་ཡིས་མི་ཞིག་ཐྲག་ཐྲིག་ཅི་ཡང་མེད་པར་མོའི་རྐུབ་བཏེགས་ཀྱི་
རྒྱབ་ཏུ་སླེབས་པ་ཚོར། དེས་ན་མོས་ཐུར་མ་བཟུང་སྟེ་ལྐོག་ཏུ་ཁ་ཕྱིར་བསྐོར་ནས་ལྟ་ཙམ་
བྱས་པས་རྒྱུ་རྐྱེན་ཅི་སྟེ། རྒྱབ་ངོས་ཀྱི་ཐོག་མའི་སྒེའུ་ཁུང་དེ་མཐོང་རྒྱུ་མེད་ཅིང་། གོས་
འབོལ་བཏིང་བའི་ཙན་དན་དམར་པོའི་རྐུབ་བཏེགས་སྟེང་དུ་ཆ་རྒྱུས་མེད་པའི་ཕྱི་གླིང་
པ་ཞིག་རག་གི་ཧོར་ཁའི་གང་སག་ཁ་ལ་བརྒྱུས་ཏེ་བློ་བག་ཡངས་པོའི་ངང་བསྡད་ཡོད་
པ་མཐོང་།
ཅིན་ཧྭ་ཡིས་བལྟས་མ་ཐག་སྐྱེས་པ་དེ་ནི་དོ་ནུབ་མོའི་ཁང་པའི་ནང་དུ་ཞག་སྡོད་བྱས་
པའི་ཕྱི་གླིང་པ་དེ་ཡིན་པ་ཤེས། ཡིན་ནའང་མིག་མདུན་གྱི་སྐྱེས་པ་འདི་དང་ཕྱི་གླིང་པ་དེ་
གཉིས་བར་མི་འདྲ་བ་གཅིག་རང་ཡོད་པ་དེ་ནི་འདི་པའི་མགོ་སྟེང་གི་ཁྲེ་ཙེ་གང་ཙམ་གྱི་
སར་ཟླ་གསར་ལྟ་བུའི་འོད་ཀོར་ཞིག་དཔྱངས་ཡོད།
སྐབས་དེར་སླར་ཚ་རླངས་འཐུལ་ཞིང་རོ་བརྒྱའི་ཟས་ཀྱིས་བཀང་བའི་སྡེར་མ་ཆེན་
པོ་ཞིག་ཅོག་ཙེའི་འོག་ནས་ཐོན་པ་ལྟར་གློ་བུར་དུ་ཅིན་ཧྭ་ཡི་མིག་མདུན་དུ་བཏེགས་བྱུང་།
མོས་ཐུར་མ་བཟུང་ནས་སྡེར་མའི་ནང་གི་རོ་བརྒྱའི་ཟས་མཆོག་ལེན་རྩིས་བྱེད་བཞིན་པའི་
སྐབས་ན་ལུས་རྒྱབ་ཀྱི་ཕྱི་གླིང་པ་དེ་ཐོལ་གྱིས་དྲན། དེས་ན་ཁ་ཕར་བསྐོར་ཏེ་འཛེམ་སྣང་
ཤིན་ཏུ་ཆེ་བའི་ངང་འདྲི་རྒྱུར།
“ཁྱེད་རང་མཉམ་དུ་བཞེས་པར་ཕེབས་ཀྱི་མིན་ནམ།”
“འོ། ཁྱེད་རང་བཞེས་ཤིག གང་ལྟར་དེ་ཚོ་བཞེས་ན་ཁྱེད་རང་གི་ནད་གཞི་དོ་ནུབ་
རང་དྲག་སྐྱེད་ཡོང་གི་རེད།”
མགོ་བོས་འོད་ཀོར་བཏེགས་པའི་ཕྱི་གླིང་པས་སྔར་བཞིན་ཧོར་ཁའི་གང་སག་ཁ་ལ་
བརྒྱུས་ཏེ་བརྩེ་སེམས་མཐའ་ཡས་འདུས་པའི་འཛུམ་བག་ཅིག་བསྟན་འོང་།
“འོ་ན་ཁྱེད་རང་བཞེས་ཀྱི་མིན་ནམ།”
“ང་ཨེ། ང་ཀྲུང་གོའི་ཚལ་རིགས་ཟ་རྒྱུར་དགའ་པོ་མེད། ཅི་ཏུའུ་ཡེ་ཤུས་ཀྲུང་གོའི་
ཚལ་རིགས་ཟ་མྱོང་གཏན་ནས་མེད་པ་ཁྱེད་རང་གིས་མི་ཤེས་སམ།"
ནན་ཅིན་གྱི་ཅི་ཏུའུ་ཡིས་དེ་ལྟར་བཤད་རྗེས་ཙན་དན་དམར་པོའི་རྐུབ་བཏེགས་ལས་
དལ་བུར་ལངས་ཏེ་ལུས་རྒྱབ་ཏུ་ཡོང་ཐོག་སྔ་ས་ནས་ཧོན་ཐོར་ནས་ཡོད་པའི་ཅིན་ཧྭ་ཡི་
འགྲམ་པར་མཛའ་ཞིང་བརྩེ་བའི་འོ་ཞིག་བྱས།
བདེ་ཅན་ཞིང་གི་རྨི་ལམ་ལས་སད་དུས་སྟོན་གྱི་ཞོགས་པའི་སྐྱ་རེངས་ཀྱིས་གྲང་ངར་
ཆུང་ངུ་ཞིག་ཁྲིད་ནས་གུ་དོག་པའི་ཁང་ཆུང་ནང་དུ་འཕྲོས་འོང་། འོན་ཀྱང་ཡོལ་བ་ཐལ་
རྡུལ་གྱིས་སྦགས་པའི་གྲུ་ཆུང་ཇི་ལྟའི་ཉལ་ཁྲི་དེའི་སྟེང་གི་མུན་པ་རབ་རིབ་ཀྱི་ནང་ན་ད་
དུང་ཡང་དྲོད་སྣང་ཅུང་ཟད་ལུས་ཡོད། མུན་པ་རབ་རིབ་ཀྱི་ཁྲོད་དུ་ཕྱེད་དགྱེས་པའི་ཅིན་
ཧྭ་ཡི་ངོ་གདོང་གི་མ་མགལ་སྒོར་སྒོར་དེ་ཚོན་མདོག་ངོ་མི་ཆོད་པར་གྱུར་པའི་ཀམ་པ་ལི་
རྙིང་པ་ཞིག་གིས་བཀབ་ཡོད་ཅིང་། གཉིད་དུ་ཡུར་བའི་མིག་ཟུང་ད་དུང་ཡང་གདངས་
མེད། ཁྲག་མདངས་སྤུ་ཙམ་ཡང་མེད་པའི་མཁུར་ཚོས་ཀྱི་སྟེང་དུ་སྐྲ་ལོ་ཟིང་པོ་དེ་མདང་
ནུབ་ཀྱི་རྔུལ་ཆུས་ཞག་ཚིལ་ཚིལ་དུ་སྦྱར་ཡོད་པ་དང་། ཅུང་ཟད་གདངས་པའི་མཆུ་སྒྲོས་
ཀྱི་བར་ནས་ཆང་འབྲས་ལྟར་ཚགས་དམ་པའི་དཀར་གཙང་གི་སོ་ཕྲེང་གསལ་ལ་མ་
གསལ་དུ་མཐོང་ཐུབ།
ཅིན་ཧྭ་གཉིད་ལས་སད་ནའང་རང་ཉིད་ཀྱི་བློ་ཁ་སྔར་བཞིན་ལུག་མིག་མེ་ཏོག་དང་།
ཆུ་སྒྲ། རི་བྱ་སྲེག་མ། ཅི་ཏུའུ་ཡེ་ཤུ་སོགས་རྨི་ལམ་ནང་གི་དྲན་ཤེས་སྣ་ཚོགས་ཀྱི་ནང་དུ་
འཁྱམ་མྱུལ་བྱེད། འོན་ཀྱང་དུས་འཁྱུག་ཙམ་ནང་མལ་ཁྲིའི་མཐའ་འཁོར་གྱི་མུན་པ་རིམ་
བཞིན་གསལ་བ་དང་། མདང་ནུབ་ཡ་མཚན་ཆེ་བའི་ཕྱི་གླིང་པ་ཞིག་དང་མཉམ་དུ་འཁྲི་
ཤིང་གི་ཉལ་ཁྲི་འདིའི་སྟེང་དུ་ཉལ་ཞིང་། གཡོལ་ཐབས་བྲལ་བའི་དོན་དངོས་དེས་སྙིང་རྗེ་
སྤུ་ཙམ་ཡང་མེད་པར་མོའི་ཡིད་བཞིན་གྱི་རྨི་ལམ་གྱི་ཞིང་ལ་བཙན་འཛུལ་བྱེད།
“གལ་སྲིད་ནད་གཞི་མི་དེར་འགོས་ཡོད་ན་”
ཅིན་ཧྭ་བསམ་མཚམས་དེར་སླེབས་དུས་སེམས་པ་གློ་བུར་དུ་ཉམས་ཤིང་། ཞོགས་པ་
གཉིད་ལས་སད་རྗེས་རང་ཉིད་ཁོ་པར་གདོང་བསྟན་དཀའ་བ་ཚོར། འོན་ཏེ་གཉིད་ལས་
སད་ཟིན་ན་མོ་སེམས་པ་རབ་ཏུ་ཆགས་པ་དང་། ཉི་འོད་ཀྱིས་བསྲེགས་ནས་ནག་པོར་གྱུར་
པའི་ཁོའི་ངོ་གདོང་དེར་མི་ལྟ་ཀ་མེད་ཡིན། དེས་ན་ཡུད་ཙམ་ཐེ་ཚོམ་བྱས་རྗེས་མཐར་མོས་
མཚེར་སྣང་ཆེན་པོས་མིག་ཟུང་གདངས་ཏེ་ད་ལྟ་དཀར་ཆ་གསལ་པོར་གྱུར་པའི་མལ་ཁྲིར་
མིག་སྐོར་ཞིག་བརྒྱབ། འོན་ཀྱང་མོ་བསམ་ཡུལ་ལས་འདས་པ་ནི་མལ་ཁྲིའི་སྟེང་དུ་རང་
ཉིད་གཅིག་པུ་ཀམ་པ་ལི་གོན་ནས་ཡོད་པ་ལས་རྒྱ་གྲམ་སྟེང་གི་ཡེ་ཤུ་འདྲ་བའི་ཕྱི་གླིང་པ་
དེའི་གྲིབ་མ་ཡང་མཐོང་རྒྱུ་མེད།
“འོ་ན།དེ་ཡང་རྨི་ལམ་རྨིས་པ་ཡིན་ནམ།”
ཅིན་ཧྭ་ཡིས་རྡུལ་དྲེག་གིས་ཡོངས་སུ་སྦགས་པའི་ཀམ་པ་ལི་ཕར་བཤུས་ཏེ་ཉལ་ཁྲིའི་
སྟེང་དུ་ཙོག་པུར་བསྡད། མོས་ལག་ཟུང་གིས་མིག་ལ་འཕུར་འཕུར་བྱས་ཤིང་། དེ་རྗེས་ཐུར་
དུ་དཔྱངས་པའི་མལ་ཁྲིའི་ཡོལ་བ་ཕྱེ་སྟེ་རབ་རིབ་མིག་ཟུང་གིས་ཁང་པའི་ནང་དུ་མིག་
མྱུལ་ཞིག་བརྒྱབ།
གྲང་ངད་ཆེ་བའི་ཞོགས་པའི་མཁའ་དབུགས་ཀྱིས་གདུག་རྩུབ་ངང་ཧ་ལམ་ཁང་ཆུང་
ནང་གི་དངོས་པོ་ཚང་མའི་སྐྱ་རིས་གསལ་པོར་བྲིས། གོག་ཧྲུལ་གྱི་ཅོག་ཙེ་དང་། ནུབ་ཟིན
པའི་སྣུམ་སྒྲོན། ས་སྟེང་དུ་འགྱེལ་བའི་རྐུབ་བཏེགས་གཅིག་དང་གྱང་ལ་བསྙེས་པའི་རྐུབ་
བཏེགས་གཅིག་སོགས་ཡོད་ཚད་མདང་ནུབ་ཀྱི་ངང་ཚུལ་ཁོ་ན་ཡིན། དེས་མི་ཚད་པར་ཐ་
ན་ཅོག་ཙེའི་སྟེང་དུ་ཡོད་པའི་རག་གི་རྒྱ་གྲམ་ཆུང་ཆུང་དེ་ཡང་སྔར་བཞིན་ཉི་འབྲུ་ཐར་
ཐོར་དུ་བོར་བའི་ཁྲོད་ན་དབེན་ཐང་ཐང་དུ་གནས་ཏེ་འོད་སྣང་ཕྲ་མོ་ཞིག་བཀྱེད་འོང་།
ཅིན་ཧྭ་ཡིས་བསྐྱམས་ནས་མགོ་ཡུ་ཅུང་འཁོར་བའི་མིག་རྡེབ་ཙམ་རྡེབ་ཙམ་བྱས་ཏེ་ཅི་བྱ་
གཏོལ་མེད་ངང་ཕྱོགས་བཞིར་མིག་མྱུལ་རྒྱག་བཞིན་ཡུན་རིང་འགུལ་ཙམ་ཡང་མ་བྱས་
པར་ཟང་ཟིང་གི་མལ་ཁྲིའི་སྟེང་དུ་གློ་ཕབ་ནས་བསྡད།
“ངོ་མ་རྨི་ལམ་མ་རེད།”
ཅིན་ཧྭ་ཡིས་གཅིག་ནས་ཤབ་ཤུབ་ཏུ་སྨྲས་པ་དང་། གཉིས་ནས་ཡ་མཚན་ཆེ་བའི་ཕྱི་
གླིང་པ་དེས་འགྲོ་སྡོད་བྱེད་སྲིད་པའི་གནས་སྣ་ཚོགས་ལ་བསམ་བློ་བཏང་། དོན་དམ་དུ་
བསམ་བློ་མ་བཏང་ཡང་ཕལ་ཆེར་མོ་གཉིད་དུ་ཡུར་སྐབས་ལྐོག་ཏུ་ཁང་པ་ནས་ཐོན་སོང་
བ་རང་དགར་ཤེས་ཐུབ། འོན་ཀྱང་སྔོན་ཆད་མོར་གཅེས་སྐྱོང་དེ་ལྟར་བྱེད་མྱོང་བའི་མི་
དེས་ཞལ་གྱེས་ཀྱང་མ་ཞུས་པར་འདི་ལྟར་བྲལ་སོང་བ་དེ་ཅིན་ཧྭ་ལ་མཚོན་ན་ཡིད་ཆེས་
བྱེད་མི་བཟོད་པར་མ་ཟད། ཐ་ན་ཡ་མཚན་ཅན་གྱི་ཕྱི་གླིང་པ་དེས་ཁས་བླངས་པའི་ཨ་སྒོར་
བཅུ་པོ་དེ་ཡང་མོས་ལེན་རྒྱུ་བརྗེད་འདུག
“འོ་ན་དངོས་གནས་སོང་བ་ཡིན་ནམ།”
མོས་སེམས་ཁྲལ་ཆེན་པོའི་སྒོ་ནས་ཀམ་པ་ལིའི་སྟེང་དུ་ཕུད་པའི་གོས་ཆེན་ནག་
པོའི་སྟོད་གོས་དེ་ཚུར་བླངས་ནས་གོན་དགོས་སྙམ། འོན་ཀྱང་ལག་པ་གློ་བུར་དུ་འགུལ་
མཚམས་བཞག་ཅིང་། སྐད་ཅིག་མ་དེའི་ནང་ངོ་གདོང་སྟེང་དུ་ཁྲག་མདངས་མངོན་སུམ་
དུ་རྒྱས་འོང་། དེ་ནི་ཤིང་རྩི་བསྐུས་པའི་སྒོ་མོའི་ཕྱི་རོལ་ནས་ཡ་མཚན་ཅན་གྱི་ཕྱི་གླིང་པ་
དེའི་རྡོག་སྒྲ་གྲགས་པས་ཡིན་ནམ། ཡང་ན་ཁོ་པས་སྔས་འབོལ་དང་ཀམ་པ་ལིའི་སྟེང་དུ་
བཞག་པའི་ཆང་དྲི་སྟུག་པོ་དེས་ངོ་ཚ་དགོས་པའི་མདང་ནུབ་ཀྱི་དྲན་ཤེས་དེ་སླར་གློ་བུར་
དུ་བསླངས་པས་ཡིན། མ་ཡིན། སྐད་ཅིག་མ་དེའི་ནང་ན་ཅིན་ཧྭ་ཡིས་མོའི་ལུས་སྟེང་དུ
ཐོན་པའི་ངོ་མཚར་ལ་དོ་སྣང་བྱུང་བ་སྟེ། མཚན་མོ་དེ་ཁོ་ནའི་རིང་ལ་མོའི་ཚབས་ཆེ་བའི་
བསེ་དུག་དེ་ཤུལ་ཙམ་ཡང་མེད་པར་དྲག་སྐྱེད་བྱུང་།
“འོ་ན།མི་དེ་ངོ་མ་ཅི་ཏུའུ་ཡིན་ནམ།"
མོས་བདེ་ལྕག་འཁྱུག་པོས་ནང་འཇམ་གཅིག་པུ་གྱོན་ཏེ་འཁྱར་འཁྱོར་ངང་མལ་ཁྲི་
ལས་བབས་ཐོག་ཆེས་གྲང་བའི་ས་སྟེང་གི་རྡོ་གཡམ་སྟེང་དུ་པུས་མོ་བཙུགས་ནས་དེ་སྔ་
འདས་ལོག་བྱུང་རྗེས་ཀྱི་འཇིག་རྟེན་མགོན་པོ་དང་ཁ་བརྡ་བྱེད་པའི་ཡུལ་ཝ་ཏཱ་ལཱའི་ཡིད་
འོང་གི་མཱ་ལི་ཡཱ་ལྟར་མི་ཕྱེད་དད་པའི་སྨོན་ལམ་ཕུལ་
གསུམ།
ཕྱི་ལོའི་དཔྱིད་དུས་ཀྱི་མཚན་མོ་ཞིག་ལ་དེ་སྔ་སུང་ཅིན་ཧྭ་ཡི་སར་ཡོང་མྱོང་བའི་
འཇར་པན་གྱི་ན་གཞོན་ཡུལ་སྐོར་བ་དེས་སླར་མོ་དང་མཉམ་དུ་རབ་རིབ་ཀྱི་སྣུམ་སྒྲོན་
འོག་ན་ཅོག་ཙེས་བར་བཅད་ནས་བསྡད།
“རྒྱ་གྲམ་ད་དུང་ཡང་བཀལ་ཡོད་དམ།”
དགོང་མོ་དེར་ཁོ་པས་འཕྱ་དམོད་བྱེད་པ་ལྟར་སྐད་ཆ་དེ་རང་དགར་བཤད་པའི་རྗེས་
ན་ཅིན་ཧྭ་དེ་མུར་དོ་ནན་དུ་གྱུར་ཏེ་མཚན་མོ་དེར་ཅི་ཏུའུ་ནན་ཅིན་དུ་བྱོན་ནས་མོར་
ནད་གཞི་བཅོས་རོགས་བྱས་པའི་བསམ་གྱིས་མི་ཁྱབ་པའི་གནས་ཚུལ་དེ་ཁོ་པར་བརྗོད་
འགོ་བརྩམས།
འཇར་པན་གྱི་ན་གཞོན་ཡུལ་སྐོར་བ་དེས་རྣ་བ་ཉན་བཞིན་ལྐོག་ཏུ་བསམ་རྒྱུར།
“ངས་ཕྱི་གླིང་པ་དེ་ངོ་ཤེས་ཀྱི་ཡོད། རྫབ་ཆེན་དེ་འཇར་པན་གྱི་མི་རྒྱུད་དང་ཨ་རིའི་
མི་རྒྱུད་འདྲེས་པའི་མི་ཞིག་རེད། མིང་ལGeorge Murryཟེར་བ་ཡོད། དེ་སྔོན་ཁོས་ལུའུ་
ཐུའུ་གློག་འཕྲིན་ཅུད་དུ་འཕྲིན་སྐྱེལ་བའི་ལས་བྱེད་པའི་ངའི་གྲོགས་པོ་ཞིག་ལ་དགའ་
མགུ་ཡིད་ཚིམ་ངང་ནན་ཅིན་དུ་ཡེ་ཤུའི་ཆོས་ལུགས་ལ་དད་པ་ཆེ་བའི་ལྐོག་འཆལ་མ་
ཞིག་ལ་འཆལ་སྤྱོད་ཇི་ལྟར་བྱས་པ་དང་། དེ་རྗེས་མོ་གཉིད་དུ་ཡུར་བའི་སྐབས་དང་བསྟུན་
ཏེ་གར་སོང་ཆ་མེད་དུ་བྲོས་པའི་སྐོར་ངོམ་སོ་བྱེད་མྱོང་ཡོད། ང་ཐེངས་གོང་མར་ཡོང་དུས་
ཏག་ཏག་ཁོ་ཡང་ང་དང་མཉམ་དུ་ཧྲང་ཧའེ་ཡི་འགྲུལ་ཁང་གཅིག་གི་ནང་དུ་བསྡད་པས་
དེར་བརྟེན་ད་ལྟ་ཡང་ངས་ཁོའི་སྐྱེ་གཟུགས་ངེས་ཡོད། བཤད་སྲོལ་ལ་ཁོ་པ་དབྱིན་ཡིག་གི་
ཚགས་པར་ཁང་ཞིག་ཏུ་འཕྲིན་སྐྱེལ་བའི་འགན་འཁུར་གྱིན་ཡོད་མོད། སྤྱོད་ལམ་ཧ་ཅང་
ངན་ཞིང་། ཕྱི་ཚུལ་གྱི་རྣམ་པ་དང་ཁྱད་པར་ཤིན་ཏུ་ཆེ་སྐད། ཕྱིས་སུ་རྫབ་ཆེན་དེར་ཚབས་
ཆེའི་བསེ་དུག་ཕོག་སྟེ་སྨྱོ་སོང་ཟེར། ཕལ་ཆེར་བུད་མེད་འདི་ནས་འགོས་པ་ཡིན་ཤས་ཆེ།
འོན་ཀྱང་བུད་མེད་འདིས་དུས་ད་ལྟ་ཡང་རྒྱུད་འདྲེས་ཁྲམ་པ་དེ་ཅི་ཏུའུ་ཡེ་ཤུ་ཡིན་པའི་
ངོས་འཛིན་བྱེད། ཡང་སྙིང་ངས་མོའི་རྨོངས་པ་སེལ་དགོས་སམ་ཡང་ན་ཁ་རོག་ཏུ་བསྡད་
དེ་མོ་ཇི་སྲིད་བར་ནུབ་གླིང་གི་གནའ་བོའི་ངག་རྒྱུན་ཇི་ལྟའི་རྨི་ལམ་ནང་མགོ་འཁོར་དུ་
འཇུག་དགོས་”
ཅིན་ཧྭ་ཡི་གཏམ་རྒྱུད་བཤད་ཟིན་རྗེས་ཁོས་བློ་ཁ་ཕྱིར་བཀུག་སྟེ་འབར་ཞུན་རྐང་
གཅིག་བརྡར་ནས་རོ་ཤིན་ཏུ་སྐ་བའི་ཐ་མག་ཞོལ་ཅཱ་འཐེན་ཞིང་། ཅི་བྱ་གཏོལ་མེད་ཀྱི་
འོག་ན་སེམས་ཁུར་ཆེ་མདོག་གིས་འདྲི་རྩད་བྱ་རྒྱུར།
“རེད་དམ། ངོ་མ་བསམ་གྱིས་མི་ཁྱབ་པ་རེད་ཨང་། ཡིན་ནའང་’དེ་ནས་བཟུང་
ནད་ལོག་ཐེངས་གཅིག་ཀྱང་བརྒྱབ་མ་བྱུང་ངམ།”
“བརྒྱབ་མ་བྱུང་། ཐེངས་གཅིག་ཀྱང་བརྒྱབ་མ་བྱུང་།”
ངོ་གདོང་ནས་འོད་མདངས་འཚེར་བའི་ཅིན་ཧྭ་ཡིས་ཉི་འབྲུ་འཆའ་བཞིན་ཐེ་ཚོམ་
སྤུ་ཙམ་ཡང་མེད་པར་ལན་དེ་ལྟར་བཏབ།
1920ལོའི་ཟླ7པར།

སྨྱུག་ཚལ་གྱི་དཀྱིལ་དུ།

བུད་ཤིང་འཐུ་མཁན་གྱི་ཞུ་ཚིག
ཡིན་ལགས། བེམ་རོ་དེ་མཐོང་མཁན་ནི་གུས་པ་རང་ཡིན། དེ་རིང་ཞོགས་པ་གུས་པ་
ནམ་རྒྱུན་ལྟར་རྒྱབ་རིར་བུད་ཤིང་འཐུ་བར་ཕྱིན་པས་རྒྱབ་རིའི་སྨྱུག་ཚལ་གྱི་དཀྱིལ་ནས་
བེམ་རོ་དེ་མཐོང་བྱུང་། སྐུ་ངོ་ཆེན་པོས་གང་དུ་འདུག་གམ་ཞེས་དྲིས། གནས་དེ་ཧྲན་ཁོའོ་
གཞུང་ལམ་དང་བར་ཐག་ལེ་དབར་གཅིག་གིས་ཆོད་པའི་སྨྱུག་མ་དང་ཐང་ཤིང་འདྲེས་
མའི་ནགས་གླིང་ཞིག་རེད།དེ་གར་མི་མཐོང་རྒྱུ་ཧ་ཅང་དཀོན།
བེམ་རོས་སྟེང་དུ་དར་གོས་སྔོ་སྐྱའི་སྟོད་གོས་ཤིག་གྱོན་ཡོད་པ་དང་། མགོ་བོར་གྲོང་
ཁྱེར་བའི་སྣལ་མ་ཕྲ་མོའི་སེང་ཞྭ་ཞིག་གྱོན་ཏེ་གན་རྐྱལ་བསློགས་ནས་ས་སྟེང་དུ་འགྱེལ་
འདུག མ་གཞིར་གྲི་གཅིག་ལས་ཕོག་མེད་ཀྱང་ཏག་ཏག་སྙིང་ཁར་བསྣུན་ཡོད་པས་བེམ་
རོའི་འགྲམ་གྱི་སྨྱུག་མའི་ལོ་མ་ཡོད་ཚད་དམར་པོར་གྱུར་འདུག མ་རེད། དེ་དུས་ཁྲག་
ཐོན་གྱི་མི་འདུག རྨ་ཁ་ཡང་ཕལ་ཆེར་བསྐམས་ཟིན་པ་འདྲ། ད་དུང་ཤ་སྦྲང་མགོ་ཆེན་
ཞིག་གིས་སྟེང་དུ་སོ་དམ་པོར་བཏབ་སྟེ་ཐ་ན་ངས་ཉེ་འགྲམ་དུ་བཅར་ནའང་སྣང་འཇོག་
མི་བྱེད།
གྲི་ལ་སོགས་པ་མཐོང་མ་བྱུང་ངམ། མཐོང་མ་བྱུང་། ཅི་ཡང་མཐོང་མ་བྱུང་། ཉེ་བའི་
ཐང་གི་ཤིང་རྩ་བར་ཐག་པ་ཞིག་བཞག་འདུག རྗེས་སུ་ཏག་ཏག་རེད། ཐག་པ་ཕུད་
ད་དུང་སྐྲ་ཤད་ཅིག་འདུག བེམ་རོའི་ཉེ་འགྲམ་དུ་དངོས་པོ་དེ་གཉིས་ལས་གཞན་ཅི་ཡང་
མི་འདུག ཡིན་ནའང་ས་ཆ་གཞན་ཞིག་ཏུ་རྩྭ་དང་སྨྱུག་ལོ་མ་ཟང་ཟིང་དུ་བརྫིས་འདུག་
པས་ཕར་བལྟས་ན་སྐྱེས་པ་དེ་མ་བསད་པའི་གོང་དུ་འཛིང་མོ་དྲག་པོ་ཞིག་བྱས་པ་གཏན་
འཁེལ་རེད།
ག་རེ། རྟ་མི་འདུག་གམ།གནས་དེར་རྟ་རྩ་བ་ནས་འགྲོ་མི་ཐུབ། རྟ་འགྲོ་ཐུབ་པའི་ལམ་
ནི་སྨྱུག་ཚལ་གྱི་ཕྱི་རོལ་དུ་ལུས་ཡོད།
རྒྱལ་ཁམས་འགྲིམ་པའི་བཙུན་པའི་ཞུ་ཚིག
ཁ་སང་བཙུན་ཆུང་བདག་ལ་འདས་པོ་ངོ་མ་འཕྲད་བྱུང་། ཁ་སང་ཕལ་ཆེར་
ཉིན་གུང་རེད། ས་གནས་ནི་ཀོན་ཧྲན་ནས་ཧྲན་ཁོའོ་ལ་སླེབས་ཉེར་ཡོད་པའི་ལམ་བར་
དུ་རེད། ཁོང་དང་རྟ་ལ་ཆིབས་པའི་བུད་མེད་ཅིག་མཉམ་དུ་ཀོན་ཧྲན་ལ་འགྲོ་གིན་
འདུག བུད་མེད་དེས་སྨྱུག་ཞྭའི་སྟེང་དུ་སེང་རས་བཀབ་འདུག་པས་བཙུན་ཆུང་བདག་
གིས་མོའི་ལུས་ལ་དར་གོས་རྒྱ་སྨུག་གི་གྱོན་པ་ནང་ཤ་ཅན་ཞིག་གྱོན་ཡོད་པ་མཐོང་བ་
ལས་བཞིན་རས་མཐོང་མ་བྱུང་། རྟ་ནི་ཟག་ཁྲ་ཞིག་རེད་ཟེ་རྔོག་གཙང་མར་བྲེགས་
འདུག ངེས་རྒྱུ་ནོར་མི་སྲིད། གཟུགས་ཚད་ཅི་ཙམ་འདུག་གམ། ཕལ་ཆེར་ཁྲེ་ཙེ་བཞི་
ཡོད་ངེས་རེད་བཙུན་ཆུང་བདག་ནི་རབ་བྱུང་པ་ཡིན་པས་དོན་དེ་ཚོ་གསལ་པོ་དེ་
འདྲ་མི་ཤེས། སྐྱེས་པ་དེ་མ་རེད། དཔའ་དམ་བཏགས་ཡོད་པ་དང་། ད་དུང་མདའ་
གཞུ་འཁྱེར་འདུག ལྷག་པར་དུ་ནག་རྩི་བྱུགས་པའི་མདའ་དོང་ནང་དུ་མདའ་མོ་ཉི་ཤུ
ལྷག་ཙམ་བཅུག་འདུག དེའི་ཐད་བཙུན་ཆུང་བདག་གིས་ད་ལྟ་ཡང་མིག་མདུན་དུ་
ཡོད་པ་ལྟར་ངེས་ཡོད།
རྨི་ལམ་དུའང་མི་འཁོར་བ་ནི་སྐྱེས་པ་དེར་མཇུག་འབྲས་དེ་འདྲ་བྱུང་བ་རེད། ངོ་མ་
མི་ཚེ་ནི་རྩྭ་རྩེའི་ཟིལ་པ་དང་འདྲ་ལ། ཚེ་སྲོག་ནི་གློག་འཁྱུག་པ་དང་འདྲ། ཀྱེ་མ་ཀྱི་ཧུད།
ད་ཚེ་ལས་འདས་པ་རེད།ངོ་མ་བཙུན་ཆུང་བདག་ལ་བཤད་རྒྱུ་གཞན་གང་ཡང་མེད།
སྐོར་འཆག་པའི་ཞུ་ཚིག
སྐུ་ངོ་ཡིས་མི་ཆུང་ལ་འཛིན་བཟུང་ཐུབ་པའི་རྫབ་ཆེན་དེ་རེད་དམ་ཞེས་དྲིས། ཁོ་
པ་ངོ་མ་མིང་ངན་གང་སར་ཁྱབ་པའི་ཇག་ཆེན་ཏོའོ་ཞང་ཝན་རེད། མི་ཆུང་ངས་འཛིན་
པར་འགྲོ་སྐབས་ཁོ་པ་སུའུ་ཐེན་རྡོ་ཟམ་སྟེང་དུ་འཁུན་སྒྲ་འདོན་བཞིན་འདུག ཕལ་ཆེར་
རྟ་ཐོག་ནས་ལྷུངས་པས་ཡིན་པ་འདྲ། ག་དུས་རེད་དམ། མདང་དགོང་གི་ཐུན་མཚམས་
དང་པོར་རེད། ཐེངས་སྔོན་མར་ཁོ་པ་འཛིན་སྐབས་ཀྱང་ཁོ་པས་སྟོད་གོས་སྔོ་ནག་དེ་རང་
གྱོན་ཡོད་པ་དང་། བརྐོས་རིས་ཅན་གྱི་དཔའ་དམ་དེ་བཏགས་འདུག འོན་ཀྱང་ཐེངས་
འདིར་སྐུ་ངོ་མཆོག་གིས་གཟིགས་པ་ལྟར་དཔའ་དམ་ལས་གཞན་ད་དུང་མདའ་གཞུ་ཁྱེར་
འདུག རེད་དམ། གནོད་འཚེ་ཕོག་མཁན་གྱིས་ཀྱང་མདའ་གྲི་འཁྱེར་ཡོད་པ་འོ་ན།
མི་གསོད་ལག་དམར་དེ་ཏོའོ་ཞང་ཝན་ཡིན་པར་ཐེ་ཚོམ་བྱེད་མི་དགོས། ཀོ་བའི་གཞུ་དང་།
ནག་རྩི་བྱུགས་པའི་མདའ་དོང༌། རྒོད་སྒྲོ་ཅན་གྱི་མདའ་རྐང་བཅུ་བདུན་དེ་དག་ཚང་
མ་གནོད་འཚེ་ཕོག་མཁན་གྱི་ཡིན་ཤས་ཆེ། རེད་ལགས། སྐུ་ངོ་མཆོག་གིས་གསུངས་པ་
ལྟར་རྟ་ནི་ཟེ་རྔོག་མེད་པའི་ཟག་ཁྲ་ཞིག་རེད། བྱོལ་སོང་དེས་ཁོ་དབྱུགས་པ་ནི་ཁོའི་རྣམ་
སྨིན་རེད། རྟ་ཡིས་སྲབ་མདའ་རིང་པོ་ཞིག་དྲུད་ནས་རྡོ་ཟམ་མདུན་དང་བར་ཐག་མི་རིང་
བའི་ལམ་འགྲམ་དུ་སྔོ་རྩྭ་ཟ་བཞིན་འདུག
ཏོའོ་ཞང་ཝན་ཟེར་བའི་རྫབ་ཆེན་དེ་རྒྱལ་སའི་ཉེ་འདབས་ཀྱི་རྒྱུད་དུ་འཇབ་ཐོན་
བྱེད་པའི་ཇག་པའི་ནང་ནས་རྩ་རྒོད་ཤོས་དེ་རེད། ན་ནིང་སྟོན་ཁར་བྱ་གཤོག་དགོན་པར་
མཆོད་འབུལ་བྱེད་པར་སོང་བ་དང་འདྲ་བའི་བུད་མེད་ཅིག་གཡོག་མོ་དང་བཅས་པ་བྷ་ར་
དྷཱ་ཛ་རི་རྒྱབ་ཏུ་བསད་འདུག བཤད་སྲོལ་ལ་རྫབ་ཆེན་དེས་བསད་པ་རེད་ཟེར། ད་ཐེངས་
སྐྱེས་པ་དེར་ཡང་གལ་ཏེ་ཁོས་ལག་དམར་བཀྱག་ཡོད་ན་རྟ་ཟག་ཁྲ་ཞོན་པའི་བུད་མེད་ན་
གཞོན་དེ་ཡང་སྙིང་གང་དུ་ཁྲིད་པ་དང་། མོར་ཅི་ཞིག་བྱས་པ་གཏན་ནས་མི་ཤེས། ཕལ་
ཆེར་མི་ཆུང་བདག་ཁ་མང་བར་འགྲོ་ཡང་སྐུ་ངོ་མཆོག་གིས་ད་དུང་རྟོག་ཞིབ་གང་གསལ་
གནང་རོགས།
རྒན་མོའི་ཞུ་ཚིག
རེད། འདས་པོ་ཏག་ཏག་བུ་མོའི་ཁྱོ་བོ་རེད། ཁོ་རང་རྒྱལ་སའི་མི་མ་རེད། རོའུ་ཞཱ་རྒྱལ་
གཞུང་གི་དཔའ་རྟུལ་རེད། མིང་ལ་ཅིན་ཙེ་ཝུའུ་ཧུང་ཟེར་བ་དང་ལོ་ཉི་ཤུ་རྩ་དྲུག་རེད། མི་
སྲིད། ཁོ་གཤིས་རྒྱུད་འཇམ་པས་གྱོད་དང་རྙོག་དྲ་བཟོ་མི་སྲིད།
བུ་མོ་ཨེ། མིང་ལ་ཀྲེན་ཧྲ་ཟེར་བ་དང་ལོ་བཅུ་དགུ་རེད། དེ་ནི་ཞུམ་མེད་མཐོ་འདོད་
ཅན་ཞིག་ཡིན་ཞིང་སྐྱེས་པ་ལས་ཞན་པ་མེད།མོས་ཝུའུ་ཧུང་ཕུད་སྐྱེས་པ་གཞན་ལ་དགའ་
པོ་བྱེད་མྱོང་མེད། ངོ་གདོང་སྙུང་ཞིང་ཆུང་བ་དང་། སྐྱི་པགས་ཅུང་ནག་པ། མིག་གཡོན་
མའི་ཟུར་སྟེང་དུ་སྨེ་བ་ཞིག་ཡོད།
ཝུའུ་ཧུང་ཁ་སང་བུ་མོ་དང་མཉམ་དུ་རོའུ་ཞྭ་ལ་ཕྱིན་སོང་། བསམ་ཡུལ་ལས་འདས་
པ་ཞིག་ལ་གནས་ཚུལ་དེ་འདྲ་ཐོན་པ་རེད། དངོས་གནས་ལས་ངན་བསགས་པ་རང་རེད།
མག་པ་ཤི་བས་ཇུས་ཉེས་དང་ལེན་བྱ་རྒྱུ་ལས་མེད། ཡིན་ནའང་བུ་མོ་ཡང་སྙིང་ཅི་འདྲ་
བྱས་འདུག་གམ། རྒན་མོ་ང་དངོས་གནས་སེམས་ཁྲལ་ཆེན་པོ་འདུག གཞུང་དྲང་བའི་སྐུ་
ངོ་མཆོག་གིས་ལེགས་ཉེས་ལ་མ་བལྟོས་པར་ངེས་པར་དུ་བུ་མོ་གར་སོང་གར་ཡོད་རྙེད་པ་
གནང་རོགས་ཐུགས་རྗེས་གཟིགས། བརྒྱ་བཤད་སྟོང་བཤད་བྱས་ཀྱང་འཚིག་པ་ཟ་ཤོས་ནི་
ཏོའོ་ཞང་ཝན་ཟེར་བའི་ཇག་ཆེན་དེ་རེད། ཁོས་ངའི་མག་པ་བསད་པར་མ་ཟད། ཐ་ན་བུ་
མོ་ཡང་(སྐད་ཆ་མཇུག་མ་རྣམས་ཤོད་དུས་ངུ་ཤོར་ནས་དབུགས་ཀྱང་འགགས)
ཏོའོ་ཞང་ཝན་གྱི་ཞུ་ཚིག
སྐྱེས་པ་དེ་གསོད་མཁན་ང་ཡིན། འོན་ཀྱང་བུད་མེད་དེ་ངས་བསད་མེད། འོ་ན་མོ་
གང་དུ་སོང་བ་རེད་དམ། ངས་ཇི་ལྟར་ཤེས། སྐུ་ངོ་མཆོག ཅུང་ཟད་སྒུགས་དང་། ཚ་འདྲི་
ཇི་ལྟར་བྱས་ཀྱང་མི་ཤེས་པའི་གནས་ཚུལ་ངོས་ལེན་བྱེད་མི་ཐུབ། ཡང་བསྐྱར་བཤད་ན་
གུས་པ་གནས་འདི་ལྟ་བུར་ལྷུང་དུས་ཕོ་རྒོད་པོ་རང་འགན་རང་འཁུར་རེད། ཅི་ཡང་སྦ་
གསང་བྱེད་ཀྱི་མིན།
ང་རང་ལ་ཁ་སང་ཉིན་གུང་ཡོལ་ཙམ་དུ་ན་གཞོན་ཁྱོ་ཤུག་དེ་གཉིས་འཕྲད་བྱུང་།
ཏག་ཏག་རླུང་བསིལ་ཞིག་ལྡང་སྟེ་སྨྱུག་ཞྭའི་སྟེང་གི་སེང་རས་དེ་བཤུས་སོང་བས་བལྟས་མ་
ཐག་སྐྱེ་དམན་ན་གཞོན་དེའི་བྱད་བཞིན་མཐོང་བྱུང་། ཡིན་ནའང་མིག་བཙུམ་ཙམ་བྱས་
པས་སླར་མཐོང་རྒྱུའི་སྐལ་བ་མ་བྱུང་། མོ་མཛེས་པ་ནི་ལྷ་མོ་དང་འདྲ། ཕལ་ཆེར་རྐྱེན་དེས་
ལན་པ་མིན་ནམ། དེ་མ་ཐག་སྲོག་གཅོད་ཀྱི་སྒོ་མོ་ཕྱེ་སྟེ་མོའི་ཁྱོ་བོ་གསོད་དགོས་ཀྱང་མོ་
ངེས་པར་དུ་ལག་ཏུ་ལོན་རྒྱུའི་བློ་ཐག་བཅད་པ་ཡིན།
ག་རེ། མི་རེ་གཉིས་གསོད་རྒྱུ་དེ་ཁྱེད་ཚོའི་བསམ་ཚོད་དང་རྩ་བ་ནས་མི་འདྲ། དེ་དོན་
དག་གཅིག་ལ་བརྩི་མི་ཐུབ། གང་ལྟར་བུད་མེད་དེ་ལག་ཏུ་ལོན་ཐུབ་པ་དགོས་ན་སྐྱེས་པ་
དེ་མི་གསོད་ཐབས་མེད་རེད། ངས་མི་གསོད་དུས་སྤྱོད་པ་ནི་སྐེད་པའི་ལྡེབས་ཀྱི་དཔའ་དམ་
ཡིན་མོད། ཁྱོད་ཚོས་མི་གསོད་དུས་གྲི་གུ་མི་སྤྱོད་པར་དབང་ཆ་སྤྱོད་པ་དང་། དངུལ་ལོར་
སྤྱོད་པ། ཐ་ན་སྐབས་འགར་གཞུང་དྲང་སེམས་བཟང་ཡིན་ཁུལ་གྱི་སྐད་ཆ་ཚིག་ཁ་ཤས་
བཀོལ་ནས་མི་སྲོག་འཕྲོག་གི་རེད། འཕྱུགས་མེད། མི་བསད་ཀྱང་ཁྲག་མཐོང་རྒྱུ་མེད་པ་དང་།
ཁྱོད་ཚོ་ཡང་ངོ་སོ་ཆེན་པོའི་ངང་འཚོ་གིན་ཡོད། འོན་ཏེ་གང་ལྟར་ལག་དམར་བ་རེད། གལ་
སྲིད་སྡིག་ཉེས་གླེང་དགོས་ན་ཡང་སྙིང་སུ་ཞིག་ངན་པ་ཡོད་དམ། ཁྱོད་ཚོ་ངན་པ་ཡོད་དམ་
ཡང་ན་ང་ངན་པ་ཡོད། གདོན་འདྲེས་མ་གཏོགས་མི་ཤེས། (ཁྲེལ་དགོད་ཅིག་བྱས་
གང་ལྟར་སྐྱེ་དམན་ལོ་གཞོན་དེ་ལག་ཏུ་ལོན་ཐུབ་ན་མོའི་ཁྱོ་བོ་མ་བསད་ཀྱང་གནད་
འགག་མེད། སྐད་ཆ་དྲང་པོར་བཤད་ན་སྐབས་དེའི་ངའི་བསམ་ཚུལ་ནི་མོ་ལག་ཏུ་ལོན་
ཐུབ་པ་བྱ་རྒྱུ་ཁོ་ན་ལས་སྐྱེས་པ་དེ་གསོད་མི་དགོས་པ་བྱུང་ན་གང་ཐུབ་ཅི་ཐུབ་ཀྱིས་མི་
གསོད་པ་དེ་ཡིན། འོན་ཀྱང་ཧྲན་ཁོའོ་ལམ་ཆེན་གྱི་སྟེང་དུ་དོན་དག་དེ་རིགས་ལ་ལག་པ་
འགུལ་ཐབས་བྲལ་བས་དེས་ན་ཐབས་བཀོད་ཅིག་འཐེན་ཏེ་ན་གཞོན་ཁྱོ་ཤུག་དེ་གཉིས་རི་
ཁུག་ཏུ་བསླུ་ཁྲིད་བྱས་པ་ཡིན།
དེ་ནི་སྒྲུབ་དཀའ་བའི་བྱ་བ་ཞིག་མ་རེད། ངས་ཁོ་གཉིས་དང་མཉམ་དུ་གང་
མཚམས་བསྐྱོད་རྗེས་རྫུན་གཏམ་ཞིག་བཟོས་ཏེ་ཁ་སྤྲོད་ཀྱི་རི་ཁུག་ཏུ་གནའ་བོའི་བང་སོ་
ཞིག་ཡོད་པ་དང་། བསྔོགས་ནས་ལྟ་དུས་གནའ་བོའི་མེ་ལོང་དང་རལ་གྲི་རྩ་ཆེན་མང་པོ་
འདུག ང་མི་གཞན་གྱིས་ཤེས་སུ་འཇུག་མི་འདོད་པས་ལྐོག་ཏུ་རྒྱབ་རིའི་སྨྱུག་ཚལ་གྱི
དཀྱིལ་དུ་སྦས་པ་ཡིན། གལ་ཏེ་དགོས་མཁན་ཡོད་ན་དེ་དག་ལས་གང་ཞིག་ཡིན་ཡང་
རིན་གོང་ཁེ་པོར་འཚོང་གི་ཡིན་ཞེས་བཤད་པ་ཡིན། ཤེས་མེད་ཚོར་མེད་ནང་ངའི་སྐད་
ཆ་དེས་སྐྱེས་པའི་སེམས་པར་གཡོ་འགུལ་ཐེབས་སོང་། དེའི་རྗེས་སུ། ཁྱོད་ཤོད་དང་། ག་
རེ་བྱས་པ་ཡིན། མིའི་བརྣབ་སེམས་ནི་ངོ་མ་འཇིགས་སུ་རུང་བ་ཞིག་རེད། དུས་ཐུན་
ཕྱེད་ཀ་ཡང་མ་འགོར་བར་ན་གཞོན་ཁྱོ་ཤུག་གིས་རྟ་ཁ་བསྐོར་ནས་ང་དང་མཉམ་དུ་རི་
ལ་འཛེག་པར་སླེབས་བྱུང་།
སྨྱུག་ཚལ་གྱི་མདུན་དུ་འབྱོར་རྗེས་ངས་ཁ་གཡར་ཏེ་རྩ་ཆེའི་དངོས་པོ་དེ་དག་འདིའི་
དཀྱིལ་རང་དུ་སྦས་ཡོད། ནང་དུ་བལྟ་བར་འགྲོ་ཞེས་བཤད་པས་སྐྱེས་པ་རྒྱུ་ནོར་ལ་
བརྔམས་ཏེ་ཁས་ལེན་རང་བཞིན་དུ་བྱས་བྱུང་། ཡིན་ནའང་བུད་མེད་དེས་རྟ་ལས་ཀྱང་མ་
བཤོལ་བར་ངས་འདི་རུ་སྒུག་ཆོག་ཟེར། སྨྱུག་མའི་ནགས་ཚལ་དེ་ཤིན་ཏུ་སྟུག་པས་མོས་དེ་
ལྟར་བཤད་པ་ཡང་ཐུགས་ཁག་མེད། དྲང་པོར་བཤད་ན་དེ་ནི་གུས་པའི་བསམ་དོན་དང་
ཡོངས་སུ་མཐུན་སོང་།དེས་ན་སྐྱེ་དམན་ལོ་གཞོན་དེ་དེ་གར་བཞག་སྟེ་ང་དང་མོའི་ཁྱོ་བོས་
མཉམ་དུ་ནགས་ཚལ་གྱི་དཀྱིལ་དུ་འཛུལ་བ་ཡིན།
ཐོག་མར་ནགས་ཚལ་གྱི་དཀྱིལ་དུ་སྨྱུག་མ་ཁོ་ན་རེད། དེའི་ཁྲོད་དུ་རྨིད་སུམ་ཅུ་ལྷག་
ཙམ་བསྐྱོད་རྗེས་གཞི་ནས་ཐང་ཤིང་ཐར་ཐོར་ཡོད་པའི་ནགས་གླིང་རེད། ལག་པ་འགུལ་
དགོས་ན་གནས་དེ་ལས་འཚམ་པ་ཞིག་མི་འདུག ངས་གཅིག་ནས་སྨྱུག་ཚོམ་བཤགས་པ་
དང་། གཉིས་ནས་ངོ་མ་ཡིན་ཁུལ་གྱིས་ཁོ་ལ་རྩ་ཆེའི་དངོས་པོ་དེ་དག་ཐང་ཤིང་གི་འོག་ཏུ་
སྦས་ཡོད་ཅེས་མགོ་སྐོར་བཏང་བ་ཡིན། སྐྱེས་པ་དེས་བདེན་པར་བཟུང་སྟེ་ཐང་ཤིང་མཐོང་
སའི་ཕྱོགས་སུ་གང་མགྱོགས་ཕྱིན་སོང་། མི་རིང་བར་སྨྱུག་མ་ཐར་ཐོར་དུ་གྱུར་ཀྱང་ཐང་ཤིང་
གི་སྡོང་པོ་འགའ་ཞིག་ཡོད་པའི་གནས་སུ་སླེབས་བྱུང་། ཏག་ཏག་སྐབས་དེར་ངས་ཁོ་པ་ས་
སྟེང་དུ་སྒྱེལ་བ་ཡིན། དེ་ཡང་ཁོ་དངོས་གནས་གྲི་གུ་བཏགས་པའི་དཔའ་རྟུལ་ངོ་གནོང་མི་
དགོས་པ་ཞིག་སྟེ། ཤེད་ཤུགས་ཆེན་པོ་ཡོད་བཟོ་འདུག འོན་ཀྱང་བསམ་ཡུལ་ལས་འདས་
པར་ངའི་མགོ་སྐོར་འོག་ཏུ་ཚུད་པས་ཁོ་པར་ཡང་ཐབས་ཤེས་གང་ཡང་བྱུང་མ་སོང་། ངས་
འཕྲལ་མར་ཁོ་པ་ཐང་ཤིང་ཞིག་གི་རྩ་བར་བསྡམས་པ་ཡིན། ཐག་པ་ནི་ཏག་ཏག་ང་ཚོའི་
ལས་རིགས་འདིའི་མཆོག་ནོར་རེད། ག་དུས་གྱང་བརྒལ་ཁྱིམ་འཛུལ་བྱེད་དགོས་མིན་ངེས་
པ་མེད་པས་དུས་ནམ་ཡང་སྐེད་པར་བཏགས་ཡོད། ངས་སྨྱུག་མའི་ལོ་མ་ཁོའི་ཁ་ལ་བརྒྱངས་
ཏེ་ཁོ་སྐད་རྒྱག་མི་ཐུབ་པ་བཟོས་པ་ཡིན།དེ་ལྟར་བྱས་ན་ཅི་ལའང་སྐྲག་མི་དགོས།
སྐྱེས་པ་དེ་ཚར་གཅོད་ལེགས་པར་བྱས་རྗེས་ཕྱིར་སྐྱེ་དམན་ན་གཞོན་དེ་འཚོལ་བར་
ཕྱིན་ཏེ་ཁྱོད་ཀྱི་ཁྱོ་བོར་ཕལ་ཆེར་གློ་བུར་གྱི་ནད་གཞི་ཞིག་ཕོག་པ་འདྲ་བས་མགྱོགས་པོ་
བལྟ་བར་སོང་ཞེས་རྫུན་བཤད་པ་ཡིན། མོ་ཡང་མགོ་སྐོར་འོག་ཏུ་ཚུད་པ་བརྗོད་མི་དགོས།
མོས་སྨྱུག་ཞྭ་ཕུད་ཅིང་། ངས་མོའི་ལག་ནས་བཟུང་སྟེ་མྱུག་ཚལ་སྟུག་པོའི་དཀྱིལ་དུ་ཁྲིད་
པ་ཡིན། དེ་གར་འབྱོར་མ་ཐག་མོས་ཁྱོ་བོ་ཐང་ཤིང་གི་རྩ་བར་བསྡམས་ཡོད་པ་མཐོང་
སོང་། མོས་དེ་མུར་ཨམ་ཕྲག་ནང་ནས་འོད་ཆེམ་ཆེམ་གྱི་གློ་གྲི་ཞིག་བཏོན་བྱུང་། མི་རྒན་
ངས་བུད་མེད་ངར་པོ་དེ་འདྲ་ཞིག་གཏན་ནས་མཐོང་མ་མྱོང་། གལ་སྲིད་སྐབས་དེར་བག་
ཟོན་མ་བྱས་ན་གསུས་པར་གྲི་གུ་ཞིག་ཕོག་པའི་ངེས་པ་མི་འདུག མ་གཞིར་ངས་ལུས་པོ་
གཡོལ་མོད། མོས་རང་སྲོག་བློས་གཏོང་གིས་གང་བྱུང་དུ་བསྣུན་པར་ཡོང་བས་གནས་གང་
ཞིག་ཏུ་རྨས་སྐྱོན་ཡོང་ཉེན་ཤིན་ཏུ་ཆེ། ཡིན་ནའང་མི་རྒན་ང་ནི་ཏོའོ་ཞང་ཝན་ཡིན་པས་
དཔའ་དམ་ཤུབས་ལས་འབྱིན་དགོས་དོན་ཅི་ཡོད། གང་ལྟར་མཇུག་ཏུ་མོའི་གློ་གྲི་ས་ལ་
ལྷུངས་སོང་། བུད་མེད་ངར་མ་ཅི་འདྲ་ཞིག་ཡིན་རུང་མཚོན་ཆ་མེད་ན་ཁ་གདངས་མིག་
བགྲད་དུ་སྡོད་རྒྱུ་ཙམ་རེད། མཐར་ངའི་བསམ་དོན་ལྷུན་གྱིས་གྲུབ་སྟེ་སྐྱེས་པ་དེ་གསོད་མི་
དགོས་པར་ཁོའི་ལོ་ཆུང་མནའ་མ་དེ་ལག་ཏུ་ལོན་ཐུབ་པ་བྱུང་།
མོའི་ཁྱོ་བོ་གསོད་དགོས་དོན་མི་འདུག རེད། ངས་མ་གཞི་ནས་གསོད་རྩིས་མེད།
འོན་ཀྱང་ངས་ཁ་ས་ལ་སྦུབས་ནས་ངུ་ཤུམ་འཐེན་པའི་སྐྱེ་དམན་ལོ་གཞོན་དེ་བསྐྱུར་ཏེ་
སྨྱུག་ཚལ་གྱི་དཀྱིལ་ནས་འབྲོ་རྩིས་བྱེད་སྐབས་བསམ་ཡུལ་ལས་འདས་པ་ཞིག་ལ་མོས་
ངའི་ལག་པ་ནས་བཟུང་སྟེ་སྨྱོ་བ་ལྟར་འཁྲིལ་ཡོང་ཞིང་། ཆད་ཆད་མཐུད་མཐུད་ངང་ཁྱོད་
ཇག་པ་མ་ཤི་ན་ངའི་ཁྱོ་བོ་ཤི་དགོས། གང་ལྟར་ཁྱོད་གཉིས་ཀྱི་ནང་ནས་གཅིག་ཤི་དགོས།
སྐྱེས་པ་གཉིས་ངས་ཞབས་འདྲེན་ཞུ་བར་བལྟ་རུ་འཇུག་པ་ནི་འཆི་བ་ལས་བཟོད་དཀའ་
ཟེར་གྱི་འདུག དེ་ནས་མོས་མུ་མཐུད་ནས་དབུགས་ལྷེམ་ལྷེམ་ངང་ཁྱོད་གཉིས་སུ་གསོན་
ནའང་ང་དེའི་རྗེས་སུ་འགྲོ་གི་ཡིན་ཟེར། སྐབས་དེར་ང་ལ་གཞི་ནས་མོའི་ཁྱོ་བོ་གསོད་རྒྱུའི་
ཀུན་སློང་སྐྱེས་བྱུང་། (ངར་སེམས་དྲག་ཏུ་འཕེལ)
ངས་དེ་ལྟར་ཤོད་དུས་ཁྱོད་ཚོས་ང་གདུག་རྩུབ་ཚད་མེད་ཅིག་ཏུ་མཐོང་གི་ཡོད་ངེས་
རེད། དེ་ནི་ཁྱོད་ཚོས་མོའི་ངོ་གདོང་མཐོང་མེད་པ་དང་། དེ་བས་སྐད་ཅིག་མ་དེའི་རིང་གི་
སེམས་འཚབ་ཧ་ཅང་ཆེ་བའི་མོའི་མིག་འབྲས་མཐོང་མེད་པས་རེད། ངས་མོའི་མིག་ལ་
ལྡིར་བཞིན་སེམས་སུ་གནམ་ནས་ཐོག་བརྒྱབ་ཀྱང་མོ་བཟའ་མོར་ལེན་ཐག་ཆོད་ཡིན་སྙམ།
ངའི་སེམས་ལ་བསམ་ཚུལ་དེ་འདྲ་བྱུང་། ང་ནི་ཁྱོད་ཚོ་སྐུ་ཞབས་དཔོན་པོ་ཚོས་བསམས་
པ་ལྟར་ངོ་ཚ་ཁྲེལ་མེད་ཀྱི་ཐ་ཤལ་ཅན་དང་། འདོད་ལོག་ཆགས་སྲེད་ཅན་ཞིག་གཏན་ནས་
མིན། གལ་ཏེ་སྐབས་དེར་ཆགས་སྲེད་ཁོ་ན་ལས་ཡིད་སྨོན་གཞན་གང་ཡང་མེད་ན་ངས་
སྔ་ས་ནས་མོ་ལ་རྡོག་རྒྱག་ཅིག་གཞུས་ཏེ་གར་སོང་ཆ་མེད་དུ་འབྲོ་ཡི་རེད། ངའི་གྲི་ལའང་
མོའི་ཁྱོ་བོའི་ཁྲག་འགོས་མི་སྲིད། འོན་ཀྱང་མུན་པ་ནག་ལྷོག་ལྷོག་གི་སྨྱུག་ཚལ་དཀྱིལ་དུ་
ངས་མོའི་ངོ་གདོང་ལ་ཞིབ་ལྟ་ཞིག་བྱས་ཤིང་། དུས་ཐུང་དེའི་ནང་དུ་མོའི་ཁྱོ་བོ་མི་གསོད་
པ་དང་། རེ་ཞིག་གནས་འདི་ནས་མི་བྲལ་བའི་བློ་ཐག་བཅད་པ་ཡིན།
འོན་ཏེ་བསད་པའི་དབང་དུ་ནའང་ཐ་ཤལ་གྱི་ཐབས་ངན་སྤྱོད་མི་འདོད། ངས་ཁོ་
པ་བསྡམ་བཀྱིག་ལས་གློད་དེ་དཔའ་དམ་བཟུང་ནས་ང་དང་འཆི་གསོན་ཐག་ཆོད་པའི་
འཛིང་མོ་བྱེད་དགོས་ཞེས་བཤད་པ་ཡིན(ཐང་ཤིང་སྡོང་པོའི་འོག་གི་ཐག་པ་དེ་སྐབས་དེར
ལག་ཞོར་དུ་དོར་བས་བརྗེད་ངད་དུ་སོང་ནས་དེ་གར་ལུས་འདུག) ཁོས་གདོང་མདོག་
སྐྱ་ཐལ་དུ་གྱུར་པའི་ངང་དཔའ་དམ་ཤུབས་ལས་ཕྱུངས་ཏེ་ཁོང་ཁྲོའི་མེ་ལྕེ་འབར་བཞིན་
ཁ་ཅི་ཡང་མི་གྲག་པར་ང་ལ་དཔའ་དམ་ཤུགས་ཀྱིས་བསྣུན་པར་སླེབས་བྱུང་། འདིར་འཆི་
གསོན་ཐག་གཅོད་ཀྱི་འཛིང་མོའི་མཇུག་འབྲས་སླར་བརྗོད་རྒྱུའི་དགོས་པ་མེད། འཛིང་
ཐེངས་ཉེར་གསུམ་གྱི་དུས་སུ་ངས་གྲི་གུ་བསྣུན་ཐེངས་གཅིག་ལ་ཁོའི་བྲང་ཁ་བརྟོལ་བ་
ཡིན། མཉམ་འཇོག་གནང་རོགས། འཛིང་ཐེངས་ཨང་ཉེར་གསུམ་རེད། དེ་ཁོ་ནས་ངས་
ད་དུང་ཡང་ཁོ་པར་གུས་བཀུར་ཆེན་པོ་བྱེད་ཀྱི་ཡོད། གང་ལགས་ཤེ་ན། ང་དང་འཛིང་
མོ་བྱེད་དུས་ཐེངས་གྲངས་ཉི་ཤུ་ལོན་ཐུབ་པ་ནི་གནམ་འོག་ཏུ་ཁོ་གཅིག་པུ་རེད་ཨང་།
(དགའ་སྤྲོའི་ངང་གད་མོ་ཞིག་བགད)
སྐྱེས་པ་འགྱེལ་མ་ཐག་ངས་ཁྲག་དམར་འཛར་འཛར་གྱི་དཔའ་དམ་ལག་ཏུ་ཐོགས་
ཏེ་ཁ་ཕྱིར་བསྐོར་ནས་སྐྱེ་དམན་ལོ་གཞོན་དེ་འཚོལ་བར་ཕྱིན་པ་ཡིན། བསམ་ཡུལ་ལས་
འདས་པ་ཞིག་ལ་གང་དུ་ཡང་མི་འདུག གནས་གང་ཞིག་ཏུ་བྲོས་སོང་བ་ཡིན་ནམ། ངས་
ཐང་ཤིང་གི་ནགས་ཚལ་དཀྱིལ་དུ་ཕར་འཚོལ་ཚུར་འཚོལ་ཡང་ཡང་བྱས་པ་ཡིན། ས་སྟེང་
གི་སྨྱུག་ལོའི་སྟེང་དུ་རྗེས་ཤུལ་ཅི་ཡང་བཞག་མི་འདུག རྣ་བ་གཏད་ནས་ཉན་དུས་མོའི་
ཁྱོ་བོ་འཆི་དུས་ཀྱི་སྒྲེགས་སྒྲ་ཁོ་ན་རེད།
ང་གཉིས་རྒྱལ་ཕམ་དབྱེ་བ་ཆོད་དཀའ་བའི་སྐབས་སུ་ཕལ་ཆེར་མོས་སྨྱུག་ཚལ་གྱི་
དཀྱིལ་ནས་ལྐོག་ཏུ་བྲོས་ཏེ་དཔུང་རོགས་འབོད་པར་སོང་བ་ཡིན་ཤས་ཆེ། རང་ཉིད་ལ་
བསམ་གཞིགས་བྱས་ན་དེ་ནི་སྲོག་རྩར་ཐུག་པའི་དོན་ཡིན་པས་དེ་མ་ཐག་དཔའ་དམ་དང་
མདའ་གཞུ་ཡར་བསྒྲུགས་ནས་སླར་དང་ཐོག་ཡོང་སའི་རི་ལམ་དུ་ཡོང་བ་ཡིན། སྐྱེ་དམན་
ལོ་གཞོན་དེའི་བཞོན་རྟ་ད་དུང་ཡང་དེ་གར་ལྷོད་ལྷོད་ངང་རྩྭ་ཟ་བཞིན་འདུག དེའི་རྗེས་
ཀྱི་གནས་ཚུལ་མང་པོ་བཤད་མི་དགོས། ཡིན་ནའང་རྒྱལ་སར་མ་ཕྱིན་པའི་གོང་དུ་ངས་
དཔའ་དམ་དེ་བཙོངས་པ་ཡིན། ངས་ངོས་ལེན་ཞུ་རྒྱུ་དེ་དག་ཡིན། གང་ལྟར་ཉིན་ཞིག་ངའི་
མགོ་བོ་བཙོན་ཁང་གི་སྒོ་མདུན་དུ་བཀལ་ནས་ཁྲོམ་སྟོན་བྱེད་སྲིད་པས་ང་ལ་སྲོག་ཆད་
གང་འདོད་བཅད་ན་འགྲིག (རྣམ་འགྱུར་བརྗིད་ཉམས་ཆེ)

བུད་མེད་ཀྱིས་དྭངས་ཆུ་དགོན་པའི་ནང་དུ་
འགྱོད་བཤགས་བྱས་པ།

སྟོད་གོས་སྔོ་ནག་གྱོན་པའི་སྐྱེས་པ་དེས་ང་ལ་བཙན་གཡེམ་གང་འདོད་བྱས་རྗེས་
ལོགས་སུ་བསྡམ་བཀྱིག་སྤྲས་པའི་ངའི་ཁྱོ་བོར་བལྟས་ཏེ་ཟུར་ཟ་དང་ཁྲེལ་དགོད་ཡང་ཡང་
བྱས་སོང་།ངའི་ཁྱོ་བོ་སེམས་པ་ཅི་འདྲའི་བཟོད་དཀའ་ཨང་། ཁོང་གིས་འཕག་འཚག་ཇི་ལྟར་
བརྒྱབ་ནའང་ཐག་པ་ནི་དེ་བས་དམ་དུ་འགྲོ་བ་ལས་མི་འདུག ངས་རང་དབང་མེད་པར་
འགྲེ་ཞོར་གོག་ཞོར་ཁྱོ་བོའི་གམ་དུ་བཅར་བ་ཡིན། མ་རེད། ངས་རྒྱུགས་ནས་འགྲོ་འདོད་ཆེ།
འོན་ཀྱང་སྐྱེས་པ་དེས་སྣང་མེད་དུ་ང་ལ་རྡོག་རྒྱག་གཞུས་ནས་ས་ལ་སྒྱེལ་བྱུང་། དུས་ཐུང་
དེའི་ནང་ངས་ཁྱོ་བོའི་མིག་ནང་ནས་བརྗོད་ཐབས་བྲལ་བའི་འོད་ཅིག་འཚེར་བ་མཐོང་བྱུང་།
ཚིག་རྒྱན་ཇི་ལྟར་སྤྲས་ནས་བརྗོད་ན་ལེགས་པ་ངས་མི་ཤེས། དེ་དྲན་སྐབས་ད་ལྟ་ཡང་རང་
དབང་མེད་པར་འདར་གྱིན་འདུག ཁོང་གི་ཁ་ནས་སྐད་ཆ་ཤོད་མི་ཐུབ། འོན་ཀྱང་ཁོང་
གི་བསམ་ཚུལ་ཡོད་དོ་ཅོག་མིག་ཟུང་དེའི་རྣམ་འགྱུར་ལས་མཚོན་གྱིན་འདུག རབ་ཏུ་
གསལ་བའི་ཁོང་གི་མིག་མདངས་དེ་ཁྲོ་མདངས་མིན་ལ་སྐྱོ་སྣང་ཡང་མ་རེད། ང་ལ་མཐོང་
ཆུང་ཁོ་ན་ཡིན་པས་ངོ་མ་ས་འཁྱགས་རྡོ་འཁྱགས་རང་རེད་ཨང་། སྐྱེས་པ་དེའི་རྡོག་རྒྱག་
ཅིག་གཟེད་པར་བརྩི་རིན་ཅི་ཡང་མེད། འོན་ཀྱང་ཁྱོ་བོའི་མིག་མདངས་དེ་ངས་གཏན་
ནས་བཟོད་མི་ཐུབ། ང་རང་དབང་མེད་པར་སྐད་ངན་ཤོར་ཏེ་དྲན་མེད་དུ་བརྒྱལ་བྱུང་།
དུས་ཡུན་ཅུང་ཟད་སོང་རྗེས་གཞི་ནས་དྲན་པ་སླར་སོས་བྱུང་། ཁྱོ་བོ་ད་དུང་ཡང་
ཐང་ཤིང་གི་རྩ་བར་བསྡམས་ནས་ཡོད་པ་ལས་སྟོད་གོས་སྔོ་ནག་གྱོན་པའི་སྐྱེས་པ་དེ་གར་
སོང་མཐོང་རྒྱུ་མི་འདུག ངས་སྨྱུག་ལོ་ཁེངས་པར་ལྷུངས་པའི་ས་སྟེང་ནས་ཡར་ལངས་ཏེ་
ཁྱོ་བོའི་ངོ་གདོང་ལ་ཞིབ་ལྟ་བྱས་པ་ཡིན། ཁོང་གི་མིག་གི་རྣམ་འགྱུར་ནི་ད་གིན་ལྟར་གྲང་
ཤུར་ཤུར་ཁོ་ན་ཡིན་པ་ལས་འགྱུར་བ་སྤུ་ཙམ་ཡང་མི་འདུག མཐོང་ཆུང་གི་ནང་ན་ད་
དུང་ཞེན་ལོག་གི་རྣམ་པ་ཞིག་བསྣན་འདུག དེ་དུས་ངའི་སེམས་ནང་ངོ་ཚ་དང་། སྐྱོ་སྣང་།
ཁོང་ཁྲོ་བཅས་ཅིག་ཅར་དུ་སྐྱེས་ཏེ་ཇི་ལྟར་བཤད་ན་ལེགས་པའང་རྩ་བ་ནས་མི་ཤེས་པར་
གྱུར་བྱུང་། ངས་འཁྱར་འཁྱོར་ངང་ཡར་ལངས་ཏེ་ཁྱོ་བོའི་འགྲམ་དུ་ཕྱིན་པ་ཡིན།
“ཟླ་བོ། གནས་ཚུལ་འདི་འདྲ་ཐོན་པས་ང་ནི་སླར་ཁྱེད་རང་དང་འཚོ་བ་སྐྱེལ་ཐབས་
བྲལ་སོང་། དེ་ལས་སེམས་ཐག་བཅད་ནས་ཤི་ན་གཙང་གི་རེད། ཡིན་ནའང་ཡིན་
ནའང་ཁྱེད་རང་ཡང་ཤི་དགོས། ཁྱེད་རང་ངོ་མས་ངས་ཞབས་འདྲེན་ཞུས་པ་མཐོང་ཡོད་
པས་ངས་ཁྱེད་རང་སླར་གསོན་དུ་འཇུག་མི་ཐུབ།”
ངས་ནུས་ཤུགས་གང་ཡོད་བཏོན་པས་ད་གཟོད་སྐད་ཆ་དེ་བརྗོད་ཐུབ་ཙམ་བྱུང་། འོན་
ཀྱང་ངའི་ཁྱོ་བོས་སྔར་བཞིན་ཞེན་ལོག་ཚད་མེད་ཀྱི་སྒོ་ནས་ང་ལ་ལྡིར་ཡོང་བས་ངའི་སྙིང་
ཁ་ཡང་གས་ལ་ཉེ། ངས་རང་སེམས་གཅུན་ཏེ་ཁོའི་དཔའ་དམ་འཚོལ་བར་ཕྱིན་པ་ཡིན།
ཕལ་ཆེར་ཇག་པ་དེས་འཁྱེར་སོང་བ་འདྲ། སྨྱུག་ཚལ་གྱི་དཀྱིལ་དུ་དཔའ་དམ་མེད་པ་མ་
ཟད། ཐ་ན་མདའ་གཞུ་ཡང་མཐོང་རྒྱུ་མི་འདུག སྟབས་ལེགས་ནས་གློ་གྲི་དེ་ད་དུང་ཡང་
ངའི་རྐང་འགྲམ་དུ་ལུས་འདུག ངས་གློ་གྲི་འཕྱར་ཏེ་མཇུག་མཐར་ཁོང་ལ་བཤད་དོན།
“འོ་ན། སྲོག་ང་ལ་སྤྲོད་དང་། དེ་རྗེས་བཟའ་མོས་ཁྱོད་ལ་འདུག་རོགས་བྱེད་པར་
ཡོང་ཆོག”
སྐད་ཆ་དེ་ཉན་རྗེས་ངའི་ཁྱོ་བོས་ཁ་འགུལ་ཙམ་འགུལ་ཙམ་བྱེད། ཁ་ནང་དུ་ཤིང་ལོ་
ཁེངས་པར་བརྒྱངས་ཡོད་པས་སྐད་སྒྲ་ཅི་ཡང་ཐོན་མི་ཐུབ་པ་ལོས་ཡིན། འོན་ཀྱང་ངས་
བལྟས་མ་ཐག་དེ་མུར་ཁོང་གི་གོ་དོན་གསལ་པོར་རྟོགས་བྱུང་། ཁོང་གིས་ང་ལ་སྔར་བཞིན་
མཐོང་ཆུང་ཚད་མེད་བྱེད་ཅིང་། སྐད་ཆ་ཚིག་གཅིག་རང་བཤད་པ་སྟེ། གསོད་དང་ཟེར།
ངའི་ཁྱོ་བོས་གྱོན་པ་ནི་དར་གོས་སྔོ་སྐྱའི་སྟོད་གོས་ཤིག་ཡིན་ཞིང་། ངས་ཐམ་མེ་ཐོམ་མེའི་
ངང་ཁོང་གི་བྲང་ཁར་གྲི་གུ་ཤུགས་ཀྱིས་བསྙུན་པ་ཡིན།
སྐབས་དེར་ང་ཕལ་ཆེར་མགོ་ཡུ་འཁོར་ནས་སླར་འགྱེལ་བ་འདྲ། ང་དྲན་པ་ཕྱིར་སོས་
ནས་ཕྱོགས་བཞིར་ལྟ་སྐབས་ཁྱོ་བོ་ད་དུང་ཡང་ཤིང་སྡོང་ལ་བསྡམས་ཡོད་པ་དང་། དབུགས་
རྒྱུན་སྔ་ས་ནས་ཆད་ཟིན། ནུབ་ཁའི་ཉི་འོད་ཐང་ཤིང་དང་སྨྱུག་མའི་སྲུབས་ཀ་ནས་ཁོང་གི་
ངོ་གདོང་སྐྱ་ཐལ་དེའི་སྟེང་དུ་འཕྲོས་འདུག ངས་ཁོང་ཁྲོ་མནན་ཏེ་ལུས་སྟེང་གི་ཐག་པ་
གློད་པ་ཡིན།དེ་ནས།དེ་ནས་གང་ཞིག་བྱས་སམ། ངོ་མ་ང་ལ་ཁ་ནས་བཤད་རྒྱུའི་བློ་སྟོབས་
མི་འདུག ང་རང་འཆི་རྒྱུའི་བློ་སྟོབས་དེ་སྔ་ས་ནས་མེད་པར་གྱུར་སོང་། ངས་ཐབས་ཤེས་
སྣ་ཚོགས་ལ་བསམ་བློ་བཏང་བ་ཡིན། གློ་གྲི་སྐེ་ལ་རེག་པ་དང་། རི་འདབས་སུ་མཚོ་
མཆོངས་པ་སོགས་ཚོད་ལྟ་ཇི་ལྟར་བྱས་ཀྱང་འཆི་ཐུབ་མ་བྱུང་། འདི་ལྟར་གནས་སྐབས་
མི་ཡུལ་དུ་འཚོ་ནའང་མི་ལ་གདོང་བསྟན་ཐབས་བྲལ་སོང་།(སྐྱོ་སྣང་གི་འཛུམ་ཞིག་
དམུལ) ལ་རྒྱ་འཛིན་མི་ཐུབ་པའི་བུད་མེད་ང་ནི་ཕལ་ཆེར་སྙིང་རྗེའི་བདག་ཉིད་སྤྱན་རས་
གཟིགས་ཀྱིས་ཀྱང་ཡར་འདྲེན་གནང་མི་འདོད་པ་འདྲ། ཁྱོ་བོ་གསོད་མཁན་གྱི་བུད་མེད་
ང་། ཇག་པས་རྡོག་རོལ་བཏང་བའི་བུད་མེད་ང་། ཡང་སྙིང་ཇི་ལྟར་བྱས་ན་ལེགས། ངས་
ཡང་སྙིང་ངས(གློ་བུར་དུ་ངུ་འབོད་ཚད་མེད་བྱས)

འདས་པོས་པྲ་མོའི་ཁ་གཡར་ནས་ཕུལ་བའི་ཞུ་ཚིག

ཇག་པས་ངའི་བཟའ་མོར་བརྙས་བཅོས་བྱས་རྗེས་དེ་གར་བསྡད་དེ་ཁ་མཁས་ཚིག་
སྙན་གྱིས་མོ་ལ་སེམས་གསོ་ཡང་ཡང་བྱས་སོང་། ང་ནི་ཁ་གྲག་ཐབས་མེད་ཅིང་། ལུས་པོ་
ད་དུང་ཡང་ཐང་ཤིང་སྡོང་པོའི་རྩ་བར་བསྡམས་ཡོད། འོན་ཀྱང་ངས་བཟའ་མོར “ཁོའི་ཁ་
ལ་གཏན་ནས་ཉན་མི་རུང་། ཁོས་བཤད་པ་ཚང་མ་རྫུན་རེད” ཅེས་མིག་བརྡ་ཡང་ཡང་
བཏང་བ་ཡིན། འོན་ཀྱང་མོས་བློ་ཕམ་ཡི་ཆད་ངང་ས་སྟེང་གི་ལོ་མའི་སྟེང་དུ་བསྡད་དེ་པུས་
མོར་ལྟ་བཞིན་འགུལ་ཙམ་ཡང་མི་བྱེད། ངང་ཚུལ་དེ་ནི་ཇག་པའི་སྐད་ཆར་སེམས་ཤོར་
བ་གསལ་པོ་རེད། ང་རང་དབང་མེད་པར་ཕྲག་དོག་གི་མེ་ལྕེ་འབར་བྱུང་། འོན་ཏེ་ཇག་པ་
ནི་ད་དུང་ཡང་ཁ་མཁས་ཚིག་སྙན་ཆུ་རྒྱུག་རྒྱུག་གིས “ཁྱེད་རང་ལུས་པོ་ཤོར་ཟིན་ན་ཕལ་
ཆེར་ཁྱེད་རང་ཁྱོ་བོ་དང་ཆག་རོ་ལྷུ་སྒྲིག་ཡོང་དཀའ། ཁོ་དང་མཉམ་དུ་འཚོ་བ་དེ་འདྲ་སྐྱེལ་
བ་ལས་བློ་ཐག་བཅད་ནས་ངའི་བཟའ་མོ་བྱས་ན་དགའ། གང་འདྲ་འདུག་གམ། གུས་པ་
ནི་དགྲ་ཡ་མཛེས་མ་ཁྱེད་རང་ལ་ལྷག་པར་དགའ་བས་ད་གཟོད་ཧམ་སེམས་ནམ་མཁར་མི་
ཤོང་བའི་བག་མེད་ཀྱི་བྱ་བ་འདི་འདྲ་བྱེད་པར་ཐལ་སོང” ཞེས་བཤད་སོང་། ཇག་རྒན་དེ་
ཐ་ན་སྐད་ཆ་དེ་རིགས་བཤད་རྒྱུར་ཡང་འཛེམ་བག་མི་འདུག ཇག་པས་དེ་ལྟར་བཤད་པ་
ན་ངའི་བཟའ་མོས་མོའི་རང་ཚོད་འཛིན་མི་ཐུབ་པའི་ངོ་གདོང་དེ་ཡར་བཏེགས་སོང་། ངས་
བཟའ་མོར་མཛེས་སྡུག་དེ་འདྲ་ལྡན་པ་མཐོང་མྱོང་གཏན་ནས་མེད། འོན་ཀྱང་ངའི་ཡིད་
འོང་གི་བཟའ་མོ་དེས་ངའི་མདུན་དུ། མི་གཞན་གྱིས་ལག་པ་རྒྱབ་ཏུ་བསྡམས་པའི་མོའི་ཁྱོ་
བོའི་མདུན་དུ་ཇག་པར་ལན་ཅི་འདྲ་བཏབ་ཡོད་དམ། མ་གཞིར་ད་ལྟ་ངའི་རྣམ་ཤེས་གཤིན་
རྗེའི་ཡུལ་དུ་གཤེགས་ཡོད་ཀྱང་མོའི་ལན་ཚིག་དེ་དྲན་མ་ཐག་སྔར་བཞིན་ཁོང་ཁྲོའི་མེ་
ལྕེ་དབང་མེད་དུ་འབར་གྱིན་འདུག མོས་དངོས་གནས་འདི་ལྟར་བཤད་པ་སྟེ། “འགྲིག
ཁྱེད་རང་གིས་ང་གང་དུ་ཁྲིད་ནའང་འགྲིག” (ཁ་མ་གྲག་པར་ཡུད་ཙམ་གནས)
བཟའ་མོའི་སྡིག་ཉེས་ནི་དེས་ག་ལ་ཚད། དེ་འདྲ་མིན་ཚེ་གཤིན་རྗེའི་ཡུལ་འདི་ན་ང་
ཡང་སྡུག་བསྔལ་འདི་འདྲ་མྱོང་དགོས་དོན་མེད། མོས་མགོ་འཐོམ་རྨོངས་ཚོད་ངང་ཇག་
རྒན་དང་ལག་གདང་སྦྲེལ་ཏེ་སྨྱུག་ཚལ་གྱི་དཀྱིལ་ནས་བྲལ་རྩིས་བྱེད་སྐབས་ངོ་གདོང་
གློ་བུར་དུ་བསྒྱུར་ཏེ་ཐང་ཤིང་འོག་གི་ང་ལ་མཛུབ་མོ་བཙུགས་ནས “ཁོ་གསོད་ཅིག ཁོ་།
གསོན་པོར་གནས་ན་ང་ཁྱེད་རང་དང་མཉམ་དུ་འགྲོ་ཐུབ་ཀྱི་མ་རེད” ཅེས་བཤད་སོང་།
མོས་སྨྱོ་བ་ལྟར་ཡང་ནས་ཡང་དུ “ཁོ་གསོད་ཅིག” ཅེས་སྐད་བརྒྱབ་བྱུང་། སྐད་ཆ་དེ་རླུང་
དམར་ཞིག་དང་འདྲ་ཞིང་། ད་ལྟ་ཡིན་པའི་དབང་དུ་བཏང་ནའང་ང་མུན་ནག་གི་གཡང་
རོང་དུ་བསྐྱུར་ཐུབ། ཁོང་ཁྲོ་སློང་བའི་སྐད་ཆ་དེ་འདྲ་སུ་ཞིག་གིས་བརྗོད་ཕོད་དམ། དམོད་
མོ་རྒྱག་དགོས་པའི་རེ་འདུན་དེ་འདྲ་སུ་ཞིག་གིས་ཐོས་མྱོང་ཡོད། ཐེངས་གཅིག་རང་
ཡིན་རུང་(གློ་བུར་དུ་ཁྲེལ་དགོད་བྱས) ཐ་ན་ཇག་པ་དེས་ཐོས་རྗེས་ཀྱང་ཧ་ལས་ནས་
གདོང་མདོག་རང་བཞིན་དུ་འགྱུར་སོང་། བཟའ་མོས་ཇག་པའི་ལག་ཡུ་ནས་བཟུང་སྟེ “ཁོ་
གསོད་ཅིག” ཅེས་སྐད་བརྒྱབ་མོད། ཇག་པས་ཁ་ཅི་ཡང་མ་གྲག་ཅིང་། མོ་ལ་བལྟས་ནས་
གསོད་ཀྱང་མི་ཟེར་ལ། མ་གསོད་ཀྱང་མི་ཟེར་བསམ་ཕྱོགས་སྐད་ཅིག་མ་དེའི་བར་ན་
ཁོས་རྡོག་རྒྱག་ཅིག་གཞུས་ཏེ་བཟའ་མོ་ས་སྟེང་གི་ལོ་མའི་སྟེང་དུ་སྒྱེལ་སོང་།(སླར་ཁྲེལ་
དགོད་ཅིག་བྱས) ཁོས་ལག་ངར་ནས་བཟུང་སྟེ་བབ་བརླིང་ངང་ང་ལ་ལྟ་བཞིན “དམན་
མ་འདིར་ཁྱོད་ཀྱིས་ཅི་ཞིག་བྱེད་རྩིས་ཡོད། མོ་གསོད་ཀྱི་ཡིན་ནམ་ཡང་ན་ཐར་པར་གཏོང་
གི་ཡིན། ལན་ཐོབ་ཡཱ། ཁྱོད་ཀྱིས་མགོ་ལྕོག་ཙམ་བྱས་ན་འགྲིག གསོད་ཀྱི་ཡིན་ཨེ” ཟེར།
སྐད་ཆ་འདི་གཅིག་པུར་བལྟོས་ནས་ང་རང་ཇག་པའི་སྡིག་ཉེས་ལ་གུ་ཡངས་གཏོང་འདོད་
ཡོད།(སླར་ཡུན་རིང་ཁ་མ་གྲག་པར་གནས)
ང་རང་ད་དུང་ཡང་ཐེ་ཚོམ་ཟོས་ནས་སྡོད་པའི་སྐབས་དང་བསྟུན་ཏེ་བཟའ་མོས་སྐད་
ངན་དང་བཅས་སྨྱུག་ཚལ་སྟུག་སའི་ཕྱོགས་སུ་བྲོས་སོང་། ཇག་པས་ལམ་སེང་རྗེས་འདེད་
བྱེད་པར་བསྐྱོད་མོད། ཐ་ན་མོའི་ཕུ་སྣེ་ཙམ་ཡང་བཟུང་མ་ཐུབ་པ་འདྲ། ངས་ནི་རྨི་ལམ་
རྨིས་པ་ལྟར་སྣང་ཚུལ་དེར་བལྟས་ནས་བསྡད་པ་ཡིན།
བཟའ་མོ་བྲོས་སོང་རྗེས་ཇག་པས་དཔའ་དམ་དང་མདའ་གཞུ་ཡར་བསྒྲུགས་ཏེ་ངའི་
ལུས་སྟེང་གི་ཐག་པ་དཔའ་དམ་གྱིས་བཅད་བྱུང་།“ད་ནི་ང་རང་འབྲོ་རྒྱུར་འཁེལ་སོང་།"དྲན་
གསལ་ལ་ཁོའི་གཟུགས་བརྙན་ནགས་ཚལ་གྱི་ཕྱི་རོལ་དུ་ཡལ་སྐབས་ཆིག་ལབ་དེ་ལྟར་
བརྒྱབ་བྱུང་། དེ་རྗེས་ཕྱོགས་བཞི་ནི་འཇམ་ཐིང་ཐིང་རེད། མ་རེད། ངུ་ཤུམ་གྱི་སྒྲ་ཞིག་གྲགས་
ཀྱིན་ཡོད་པ་འདྲ། ངས་གཅིག་ནས་ཐག་པ་བཀྲོལ་བ་དང་། གཉིས་ནས་རྣ་བ་མ་གཡེང་བར་
ཞིབ་ཉན་བྱས་པས་ཨུ་ཨུ་ཟེར་མཁན་དེ་ཡང་སྙིང་ང་རང་ཡིན་འདུག(ཐེངས་གསུམ་པ་ཡུན་
རིང་ཁ་མ་གྲག་པར་གནས)
ང་ངལ་བས་རབ་ཏུ་དུབ་ཅིང་དཀའ་བ་མང་པོ་སྤྱད་པས་ད་གཟོད་ཐང་ཤིང་སྡོང་པོའི་
འོག་ནས་ལངས་ཐུབ་ཙམ་བྱུང་། ངའི་མདུན་ངོས་སུ་བཟའ་མོས་དོར་བའི་གློ་གྲི་དེས་འོད་
ཆེམ་ཆེམ་བྱེད། ངས་ཡར་བསྒྲུགས་ཏེ་བྲང་ཁར་ལན་གཅིག་བསྣུན་པས་ཁ་ནང་དུ་ཁྲག་དྲི་
ཞིག་ལུད་བྱུང་། འོན་ཀྱང་ན་ཟུག་སྤུ་ཙམ་ཡང་མི་འདུག བྲང་ཁ་རིམ་བཞིན་གྲང་མོར་
གྱུར་པ་དང་། ཕྱོགས་བཞི་ཡང་དེ་བས་དབེན་ཐང་དུ་གྱུར་སོང་། ཨེ་མ། དེ་འདྲའི་ལྷིང་
འཇགས་པ་ལ་ཨང་། ནགས་རིའི་མཁའ་དབྱིངས་སུ་ཐ་ན་བྱིའུ་ཞིག་ཀྱང་སྐད་སྙན་སྒྲོག་
པར་ཡོང་མཁན་མེད་པས་ཐང་ཤིང་དང་སྨྱུག་མའི་ཡལ་ག་དེ་དག་གི་རྩེ་ན་ཁུ་སིམ་པའི་
ནུབ་ཁའི་ཉི་མ་དེ་གཅིག་པུ་རེད། འོན་ཏེ་ནུབ་ཁའི་ཉི་མ་ཡང་དལ་བུ་དལ་བུར་མག་མོག་
ཏུ་གྱུར་ཏེ་ཐང་ཤིང་མི་རིག་ལ་སྨྱུག་མ་ཡང་མི་རིག ང་ས་ལ་འགྱེལ་བྱུང་། ཆེས་ལྕི་བའི་
ལྷིང་འཇགས་ཀྱིས་ངའི་མཐའ་ནས་བཙན་གྱིས་རུབ་བྱུང་།
སྐབས་དེར་མི་ཞིག་གིས་གོམ་ཁ་ཡང་མོར་བསྒྱུར་ཏེ་ངའི་འགྲམ་དུ་ཡོང་ནས་ང་སུ་
ཡིན་མིན་ལྟ་འདོད་བྱེད། འོན་ཀྱང་མཐའ་བཞི་མུན་ནག་གིས་བཅོམ་ཟིན། སུ་ཡིན་
ངས་མི་མཐོང་བའི་སུ་ཞིག་གི་ལག་པ་གཅིག་གིས་དལ་བུ་དལ་བུར་ངའི་བྲང་སྟེང་གི་གློ་
གྲི་ཕྱིར་བཏོན་སོང་། དུས་མཚུངས་སུ་ངའི་ཁ་ནང་དུ་སླར་ཡང་ཁྲག་རླབས་ཤིག་འཕྱུར་
འོང་།དེ་ནས་བཟུང་ང་ནམ་ཡང་མུན་ནག་གི་གཤིན་རྗེའི་ཡུལ་དུ་ལྷུངས་
1921ལོའི་ཟླ12པར།

དམག་དཔོན་ཆེན་མོ།

གཅིག ཀུར་རྟགས་དཀར་པོའི་རུ་ཁག
འདི་ནི་མིང་ཀྲེ་སྲིད་ལོ་སོ་བདུན་པའི(1904ལོ) ཟླ་བ་བཅུ་གཅིག་པའི་ཚེས་ཉེར་དྲུག་
གི་ཐོ་རངས་དུས་སུ་ཡིན། ཧྲེ་ཤོག×པའི་མཉམ་འབྲེལ་རུ་ཁག×པའི་ཀུར་རྟགས་དཀར་
པོའི་རུ་ཁག་གིས་ཐང་ཤིང་རི་བོའི་གྲབས་སྤྱོད་སྒྱོགས་སྟེགས་འཕྲོག་ཆེད་སྒང་ས་དགུ་བཅུ་
གོ་གསུམ་གྱི་བྱང་འདབས་ནས་རྡོག་ཐོན་བྱས།
བགྲོད་ལམ་ནི་སྲིབ་རིའི་འཁྱོག་ལམ་དེད་ནས་སོང་བས་དེས་ན་དེ་རིང་གི་རུ་
དབྱིབས་ཀྱང་དམིགས་བསལ་ཤིན་ཏུ་ཆེ་ཞིང་། གཞུང་སྒྲིག་རུ་སྟར་བཞི་བསྒྲིགས་ཀྱིས་རྩྭ་
རྐང་གཅིག་ཀྱང་མི་སྐྱེ་བའི་མུན་ནག་གི་ལམ་སྟེང་ན་ལག་ཏུ་རིང་མདའ་བཟུང་ནས་ཀྱག་
ཀྱོག་ངང་མདུན་དུ་བསྐྱོད། ཁོ་ཚོས་གཅིག་ནས་རྡོག་སྒྲ་ཆུང་རེ་སྒྲོག་པ་དང་། གཉིས་ནས་
ཁོ་ཚོའི་ཕུ་ཐུང་གི་སྣེ་མོར་བཅིངས་པའི་རས་ཐག་དཀར་པོ་དེ་རབ་རིབ་ཅིག་གསལ་འོང་།
དེ་ནི་སྐྱོ་ཞིང་བརྗིད་པའི་སྣང་ཚུལ་ཞིག་ཡིན་པར་གདོན་མི་ཟ། ལས་ཐོག་བཀོད་འདོམས་
དཔོན་ཏཱ་ཝེMཡིས་རུ་སྟར་དེའི་མདུན་དུ་ལངས་པ་ནས་བཟུང་མི་གཞན་ཞིག་ཏུ་བརྗེས་
པ་ལྟར་བརྗིད་ཉམས་དོད་ལ་ངོ་གདོང་ནག་ཅིང་། གློ་བུར་ཁ་སྦུག་དོག་པོར་གྱུར། འོན་ཀྱང་
བསམ་ཡུལ་ལས་འདས་པ་ཞིག་ནི་དམག་མི་རྣམས་ཀྱིས་དེ་སྔའི་དཔའ་ཉམས་གཏན་ནས་
དོར་མེད། དེ་ནི་གཙོ་བོར་འཇར་པན་རྒྱལ་དམངས་ཀྱི་བསམ་བློའི་སྟོབས་ཤུགས་ཟེར་བར་
བརྟེན་ནས་བྱུང་བ་དང་།དེ་མིན་ཨ་རག་གི་ཉིང་ཁུའི་ཟིལ་ཤུགས་ལ་བརྟེན་ནས་བྱུང་།
མདུན་སྐྱོད་ཡུད་ཙམ་བྱས་རྗེས་དམག་རུ་དེ་བྲག་རྡོ་རིམ་བརྩེགས་ཀྱི་སྲིབ་རི་ནས་
རླུང་ཁར་གནས་པའི་ཆུ་ལམ་གྱི་ཁུལ་དུ་འབྱོར།
“ཝ་ཡེ། ཁྱེད་རང་ཁ་ཕྱིར་བསྐོར་ནས་རྒྱབ་ལ་ལྟོས་དང་། ཚང་མས་ང་ཚོའི་ཕྱོགས་
ལ་གཏད་ནས་གུས་འདུད་ཞུ་གི་འདུག” དམག་དཀྱུས་རིམ་པ་དང་པོ་ཐེན་ཁའུ་ཡིས་རུ་
འབྲིང་གཅིག་གི་ནང་ནས་འདེམས་སྒྲུག་བྱས་པའི་དམག་དཀྱུས་རིམ་པ་དང་པོ་ཁུའུ་ཝེ་ལ་
དེ་སྐད་སྨྲས། བཤད་སྲོལ་ལ་གོང་མ་དེ་ནི་དེ་སྔ་ཤོག་བུའི་ཚོང་ཁང་གཉེར་མཁན་ཡིན་པ་
དང་། རྗེས་མ་དེ་སྐྱེ་ཁུངས་ཤིང་བཟོ་བ་ཡིན་སྐད།
དམག་དཀྱུས་རིམ་པ་དང་པོ་ཁུའུ་ཝེ་ཡིས་ཁ་ཕྱིར་བསྐོར་ནས་བལྟས་པ་ན་ངོ་མ་ཐེན་
ཁའུ་ཡིས་བཤད་པ་ལྟར་ནག་ཡོར་རེར་འབུར་བའི་དེའུའི་སྟེང་ནས་མཉམ་འབྲེལ་རུ་ཁག་
གི་རུ་དཔོན་གྱིས་གཙོས་པའི་དམག་དཔོན་མང་པོས་དམར་མདངས་ཅུང་ཟད་རྒྱས་པའི་
ནམ་མཁར་རྒྱབ་གཏད་དེ་འཆི་ལམ་དུ་སྐྱོད་བཞིན་པའི་དམག་རུ་དེར་ཆེས་མཐའ་མའི་
གུས་འདུད་ཞུ་བཞིན་མཆིས།
“གང་འདྲ་འདུག་གམ། ཧ་ལས་དགོས་པ་མ་རེད་དམ། ཀུར་རྟགས་དཀར་པོའི་རུ་
ཁག་གི་རུ་མིར་འགྱུར་ཐུབ་པ་དེ་གཟི་བརྗིད་ཅིག་མ་ཡིན་ནམ།
“གཟི་བརྗིད་དུ་ངོམ་རྒྱུ་ག་རེ་ཡོད་དམ” ཞེས་དམག་དཀྱུས་རིམ་པ་དང་པོ་ཁུའུ་ཝེ་
ཡིས་རྣམ་འགྱུར་སྐྱུར་མོ་ཞིག་བསྟན་ནས་ཕྲག་སྟེང་གི་མེ་མདའ་གཟེངས་ཙམ་གཟེངས་
ཙམ་བྱེད་བཞིན “ང་ཚོ་ཚང་མ་རང་སྲོག་སྐྱེལ་བར་འགྲོ་བ་ལས་མ་འདས། དེར་བསམས་
ན་འཇིག་རྟེན་འདིའི་སྟེང་དུ་བྱ་བ་བཟང་པོ་འདི་
འདྲ་གང་ན་ཡོད་དམ” ཟེར།
“དེ་ནོར་བ་རེད། ཁྱེད་རང་སྐད་ཆ་དེ་འདྲ་བཤད་ན་ལ་འོས་མིན་བྱས་པ་རེད་
དཱ།”
“གང་བྱུང་མ་ཤོད། འོས་དང་མི་འོས་ག་རེ་ཡོད་དམ། ཨར་ཁང་ཆུང་ངུའི་ནང་ནས་
ཨ་རག་སྲང་གང་ཉོ་བའི་དབང་དུ་བཏང་ནའང་གལ་ཏེ་གུས་འདུད་ཅིག་ཞུས་པ་ཁོ་ནས་
མི་ཚོས་ཁྱེད་རང་ལ་གཏན་ནས་འཚོང་མི་སྲིད།”
དམག་དཀྱུས་རིམ་པ་དང་པོ་ཐེན་ཁའུ་ཡིས་ཁ་མ་གྲག དེ་ནི་ཁོས་ཁ་གཏད་ཀྱི་
གཤིས་ཀ་གསལ་པོར་ཤེས་པ་དང་། གང་ལྟར་ཨ་རག་ཕོར་པ་གང་ཁོག་ཏུ་འཛུལ་ཚེ་ཁོས་
ཟུར་ཟའི་གཏམ་ཁ་ནས་གང་ཐོན་ཤོད་པས་ཡིན། ལྟོས་དང་། དམག་དཀྱུས་རིམ་པ་དང་པོ་
ཁུའུ་ཝེ་ཡིས་ད་དུང་ཡང་ཨུ་ཚུགས་ངང་ལབ་ལོབ་མང་པོ་བྱེད་པ་སྟེ།
“གུས་འདུད་ཞུས་པར་བརྟེན་ནས་ང་གང་ཞིག་བརྗེ་བར་འགྲོ་མཁན་ནི་མིན།
ཟེར་བ་དང་། ཟེར་བ་དེ་དག་སྐད་ཆ་རྫིག་མདོག་ཁོ་ན་ཤོད་
མཁན་མ་རེད་དམ། འོན་ཀྱང་དེ་དག་ཚང་མ་བབ་ཅོལ་ཤ་སྟག་རེད། ཝ་ཡེ། གྲོགས་པོ།
ཁྱེད་རང་གིས་བཤད་ན་རེད་དམ་མ་རེད།”
དམག་དཀྱུས་རིམ་པ་དང་པོ་ཁུའུ་ཝེ་ཡི་སྐད་ཆ་དེ་ནི་རུ་འབྲིང་གཅིག་མཚུངས་ཀྱི་
དམག་རབ་ཅང་མུག་ལ་བལྟོས་ནས་བཤད་པ་ཞིག་ཡིན། ཅང་མུག་ནི་གཉོམ་ཆུང་གཤིས་
བཟང་ཞིག་ཡིན་ཞིང་། བཤད་སྲོལ་ལ་དེ་སྔོན་སློབ་ཆུང་གི་དགེ་རྒན་བྱེད་མྱོང་ཡོད་སྐད།
འོན་ཀྱང་རྒྱུ་མཚན་ཅི་སྟེ། གཉོམ་ཆུང་གཤིས་བཟང་གི་དམག་རབ་ཅང་མུག་གིས་ཏག་
ཏག་སྐབས་འདིར་གཏུམ་དྲག་གི་ཚུགས་ཀ་ཞིག་བསྟན་ཏེ་ཆང་དྲི་འཐུལ་བའི་ཕ་རོལ་པོའི་
ངོ་གདོང་ལ་གཏད་ནས་གནག་ཅིང་གཏུམ་པའི་གཏམ་ཞིག་གཡུགས་བྱུང་།
“ལྟས་ངན་ཁྱོད། ང་ཚོའི་རྩོད་མེད་ཀྱི་རང་འགན་དེ་རང་སྲོག་སྐྱེལ་བར་མ་ཕྱིན་ན་
མི་ཆོག་པ་རེད་དམ།”
སྐབས་དེར་ཀུར་རྟགས་དཀར་པོའི་རུ་ཁག་གིས་ཆུ་བོ་རྒྱུག་ཁུལ་བརྒལ་ཟིན། དེ་
གར་འཇིམ་པའི་གྱང་ལས་གྲུབ་པའི་ཀྲུང་གོའི་མི་སེར་གྱི་ཁང་པ་བདུན་བརྒྱད་ཅིག་ཡོད་
པ་དེ་དག་གིས་གྲགས་མེད་འགུལ་མེད་དུ་ཞོགས་པའི་སྐྱ་རེངས་བསུ་བཞིན་མཆིས་
དམངས་ཁྱིམ་དེ་ཚོའི་ཐོག་ཁའི་ཐོད་ཀྱི་ཁམ་མདོག་གི་གསོམ་ཤིང་རི་བོས་རྡོ་སྣུམ་གྱི་
ཁ་དོག་དང་འདྲ་བའི་གྲང་ཤུར་ཤུར་གྱི་བྲག་སུལ་ཞིག་བསྟན་ཏེ་གློ་བུར་མིག་མདུན་དུ་
འགྱིངས། དམག་དཔུང་གྲོང་ཚོ་དེ་ནས་བྲལ་མ་ཐག་གཞུང་རུ་བཞི་སྒྲིག་གི་རུ་དབྱིབས་ཁ་
གཏོར། དེས་མ་ཚད་ད་དུང་རུ་མི་ཚང་མས་དྲག་ཆས་ཆ་ཚང་སྤྲས་ཏེ་ལམ་འགའ་ཞིག་གི་
སྟེང་ནས་གོག་བགྲོད་ཀྱིས་དགྲ་བོའི་གམ་དུ་བཅར།
དམག་རབ་ཅང་མུག་ཀྱང་དེའི་དཀྱིལ་དུ་འཚང་སྟེ་གོག་བགྲོད་བྱེད་པ་སྨོས་མི་དགོས།
ཨར་ཁང་ཆུང་ངུ་ཞིག་གི་ནང་ནས་ཨ་རག་སྲང་གང་ཉོ་བའི་དབང་དུ་བཏང་ནའང་
གུས་འདུད་ཅིག་ཞུས་པ་ཁོ་ནས་མི་ཚོས་ཁྱེད་རང་ལ་གཏན་ནས་འཚོང་མི་སྲིད།” དམག་
དཀྱུས་རིམ་པ་དང་པོ་ཁུའུ་ཝེ་ཡི་སྐད་ཆ་དེས་དུས་མཚུངས་སུ་ཁོའི་བསམ་ཚུལ་ཡང་
མཚོན་པར་བྱས་ཡོད། འོན་ཀྱང་ཁ་སྦུག་དོག་པའི་ཁོས་བསམ་ཚུལ་དེ་སེམས་གཏིང་དུ་
སྦས་པ་ཙམ་དུ་ངེས། དེ་ལྟར་ཡིན་རྐྱེན་འཐབ་གྲོགས་ཀྱི་སྐད་ཆས་དེ་བས་ཀྱང་ཁོའི་སེམས་
ནང་དུ་ཁོང་ཁྲོ་སྐྱེ་བའི་སྐྱོ་སྣང་ཞིག་བསླངས་ཤིང་། དེ་ནི་ཁོའི་ལུས་སྟེང་གི་རྨ་ཤུལ་ཁ་ཕྱེ་
བ་དང་མཚུངས། ཁོས་ཕྱོགས་གཅིག་ནས་དར་ཆགས་པའི་ལམ་སྟེང་དུ་གཅན་གཟན་ལྟར་
གོག་བགྲོད་བྱས་ནས་བསྐྱོད་པ་དང་། ཕྱོགས་གཞན་ཞིག་ནས་དམག་འཁྲུག་དང་འཆི་སྐྱོན་
གྱི་གནད་དོན་ལ་བསམ་གཞིགས་བྱས། འོན་ཀྱང་བསམ་གཞིགས་དེ་དག་གི་ནང་ནས་ཁོ་
ལ་འོད་སྣང་ཏིལ་ཙམ་ཡང་ཐོབ་མེད། འཆི་སྐྱོན་ནི་ཡིན་པའི་དབང་དུ་བཏང་
ནའང་མཐར་གཏུགས་ནས་བཤད་ན་མི་རྣམས་ཀྱིས་དམོད་མོ་འདེབས་པའི་བདུད་འདྲེ་
ཞིག་རེད།དམག་འཁྲུག ཁོའི་ཀླད་པའི་ནང་དུ་ཐ་ན་དམག་འཁྲུག་ནི་སྡིག་ཉེས་ཤིག་ཡིན་
པའི་སྤྱི་དོན་དེ་འདྲ་ཞིག་ཀྱང་མེད། དམག་འཁྲུག་དང་བསྡུར་ན་སྡིག་ཉེས་ནི་མི་སྒེར་གྱི་
སེམས་རྩར་ཐུག་པས་དེས་ན་དེ་ལས་ལྡོག་སྟེ་ད་དུང་གནས་ནས་ཡོད་
ཆོག ཡིན་ནའང་དམག་འཁྲུག་ནི་ལས་མ་འདས། དེ་
བས་ཁོ་པ།མ་ཡིན།ཁོ་པ་གཅིག་པུ་མ་ཡིན།ཧྲེ་ཤོག་ཁག་ནས་འདེམས་སྒྲུག་བྱས་པའི་ཀུར་
རྟགས་དཀར་པོའི་རུ་ཁག་གི་རུ་མི་ཉིས་སྟོང་ལྷག་ཙམ་དེ་དག་རླབས་ཆེན་གྱི་དེ་ཁོ་
ནའི་དོན་དུ་མ་ཡིན་ལ། བློ་འདོད་ཡོད་མེད་ལའང་མ་བལྟོས་པར་ཚང་མ་སྒྱོགས་ཐལ་བྱེད་
པར་མི་འགྲོ་ཀ་མེད་ཡིན་
“ཡོང་གི་འདུག ཡོང་གི་འདུག ཁྱེད་རང་མཉམ་འབྲེལ་རུ་ཁག་གང་ཞིག་གི་ཡིན།”
དམག་རབ་ཅང་མུག་གིས་ད་གཟོད་གཞི་ནས་ཕྱོགས་བཞིར་མིག་སྐོར་ཞིག་བརྒྱབ་
པས་ད་བྱེད་དུས་གོ་མེད་ཚོར་མེད་ནང་དཔུང་རུ་གསོམ་ཤིང་རི་འདབས་ཀྱི་འཛོམས་
གནས་སུ་འབྱོར་ཟིན། དེ་གར་ཧྲེ་ཤོག་ཁག་གི་དམག་མི་མི་ཉུང་བ་ཞིག་འདུས་ཡོད་ཅིང་།
ཁོ་ཚོ་ཚང་མས་དམག་ལྭ་ས་མདོག་གྱོན་ཡོད་པ་དང་། ཕུ་སྣེར་གནའ་ཉམས་དོད་པའི་སྒྲོག་
གུ་བརྒྱབ་ཡོད་ཅིང་། ཏག་ཏག་མི་ཚོགས་དེའི་ནང་གི་དམག་མི་ཞིག་གིས་ཁོ་ལ་ཕྱོགས
ནས་འདྲི་སྨེད་ཅིག་སྨྲས། དམག་མི་དེ་རྡོའི་སྟེང་དུ་བསྡད་ཡོད་པ་དང་། ཞོགས་པའི་སྐྱ་
རེངས་ཀྱི་འོད་སྣང་ཕྲ་མོའི་ཁྲོད་ནས་འགྲམ་པ་གཞོགས་གཅིག་གི་བད་ཐོར་བཙིར་བཞིན་
ཡོད་པ་མཐོང་།
“མཉམ་འབྲེལ་རུ་ཁག་ཨང་གི་ཡིན།”
“ད་བྱེད་དུས་ཟ་འདྲེ་རུ་ཁག་ཡིན་འདུག"
དམག་རབ་ཅང་མུག་གིས་སྔར་བཞིན་ངོ་གདོང་ནག་མོག་མོག་ངང་ཕ་རོལ་པོའི་ཀུ་
རེའི་གཏམ་དེར་ཁ་ཡ་མ་བྱས།
ཆུ་ཚོད་འགའི་རྗེས་སུ་རྐང་དམག་གི་འཐབ་ས་དེའི་བར་སྣང་དུ་དགྲ་ཕྱོགས་དང་རང་
ཕྱོགས་གཉིས་ཀའི་སྒྱོགས་མདེལ་ཕར་འཕུར་ཚུར་འཕུར་བྱེད་འགོ་ཚུགས་ཏེ་ཆེས་དྲག་
པའི་སྐད་སྒྲ་ཡང་ཡང་གྲགས། ཐ་ན་མིག་མདུན་དུ་འགྱིངས་པའི་གསོམ་ཤིང་རི་བོར་ཡང་
ལི་ཅཱ་གྲོང་དུ་བཅའ་སྡོད་བྱས་པའི་རང་ཕྱོགས་མཚོ་དམག་གིས་མེ་སྒྱོགས་དྲག་ཏུ་འཕངས་
པས་རྡུལ་སེར་ལན་མང་འཕྱུར་འོང་། ཐལ་རྡུལ་ལང་ལོང་དུ་འཕྱུར་བའི་བར་གསེང་དུ་ད་
དུང་རབ་ཏུ་གསལ་བའི་འོད་ཐིག་སྨུག་སྐྱ་རེ་རེ་བཞིན་བཀྲ་ཞིང་། དེ་ཉིད་ཉིན་ཁ་དཀར་
ངོ་དཀར་གྱི་དུས་སུ་དེ་བས་ཀྱང་སྐྱོ་རྔམ་ལྷག་ཏུ་ལྡན། འོན་ཀྱང་མི་གྲངས་སྟོང་གཉིས་ཡོད་
པའི་ཀུར་རྟགས་དཀར་པོའི་རུ་ཁག་གིས་རྫས་དུད་དང་སྒྱོགས་མེ་དེ་ལྟའི་ཁྲོད་དུ་དམག་
འཐབ་ཀྱི་གོ་སྐབས་སྒུག་བཞིན་ཡོད་ཅིང་། རྣམ་ཀུན་གྱི་རྫིག་ཉམས་སྤུ་ཙམ་ཡང་ཉམས་
མེད། དོན་དམ་དུ་འཇིགས་སྐྲག་ལ་མགོ་མི་བསྒུར་བའི་ཆེད་དུ་ཁོ་ཚོ་ཡང་ཨུ་ཚུགས་ངང་
དགའ་སྣང་གི་ཚུགས་ཀ་ཞིག་ཏུ་བརྫུ་རྒྱུ་ཁོ་ནར་ཟད།
“ཨ་མའི་རོ་དེ་འདྲའི་ཤུགས་དྲག་ཆེ་བ་ལ།”
དམག་དཀྱུས་རིམ་པ་དང་པོ་ཁུའུ་ཝེ་ཡིས་མགོ་ཡར་བཏེགས་ཏེ་ནམ་མཁར་ལྟ་བཞིན་
དེ་སྐད་སྨྲས། སྐབས་དེར་ཆེས་རིང་བའི་སྒྱོགས་སྒྲ་ཞིག་གིས་སླར་ཁོ་པའི་མགོ་སྟེང་གི་ནམ་
མཁའ་གཤགས་པས་ཁོ་པ་རང་དབང་མེད་པར་མཇིང་པ་འཁུམས་ཏེ་དམག་དཀྱུས་རིམ་
པ་དང་པོ་ཐེན་ཁའུ་ལ་གཏད་ནས་བཤད་རྒྱུར།
“ད་ཐེངས་ཏན་ཏན་ལི་རྨིད་ཉེར་བརྒྱད་རེད།”
ཕལ་ཆེར་རྡུལ་འཚུབ་འགོག་ཆེད་ཡིན་ཡང་སྲིད་དེ། དམག་དཀྱུས་རིམ་པ་དང་པོ་
ཐེན་ཁའུ་ཡིས་ལག་ཕྱིས་ཀྱིས་སྣ་ཁུག་བཀབ་ཡོད། ད་ལྟ་ཁོས་དེ་ལྟར་བཤད་པ་ན་ཁོ་ལ་
འཛུམ་མདངས་ཤིག་རང་བཞིན་དུ་བསྟན་པ་མ་ཟད། ཁོས་མི་ཤེས་པའི་ཆེད་དུ་ད་དུང་
ལག་ཕྱིས་ལྐོག་ཏུ་འབའ་ཁུག་ནང་དུ་སྦས། དེ་ནི་ཐེན་ཁའུ་དམག་སར་སྐྱོད་སྐབས་དགའ་
ཉེ་སྒྱུ་རྩལ་མ་དེས་ཁོ་ལ་སྤྲད་པའི་མཐའ་རྒྱན་ཅན་གྱི་ལག་ཕྱིས་ཤིག་ཡིན།
“ལི་རྨིད་ཉེར་བརྒྱད་ཀྱི་སྒྱོགས་མདེལ་སྐད་སྒྲ་དེ་འདི་འདྲ་མ་རེད་”
དམག་དཀྱུས་རིམ་པ་དང་པོ་ཐེན་ཁའུ་ཡིས་དེ་ལྟར་བཤད་ཟིན་མ་ཐག་བྲེལ་རྟབ་ངང་
ཚུགས་ཀ་འདྲོང་པོར་བཅོས་པ་དང་། དུས་མཚུངས་སུ་སྒྲ་མེད་ཀྱི་བཀའ་བརྡ་གང་ཞིག་
ཐོས་པ་ལྟར་དམག་མི་མང་པོས་སླར་ཡང་རང་གནས་སུ་ཚུགས་ཀ་འདྲོང་པོར་ལངས། ད་
བྱེད་དུས་ཅུན་ཤོག་གི་དམག་སྤྱི། དམག་དཔོན་ཆེན་མོNཡིས་སྐུ་འཁོར་དམག་དཔོན་
འགའ་ཞིག་ཁྲིད་དེ་ཁོ་ཚོའི་ཕྱོགས་སུ་རྫིག་ཉམས་ངང་ཡོང་བཞིན་ཡོད།
“ཝ་ཡེ། སྐད་ཅོར་མ་རྒྱག སྐད་ཅོར་མ་རྒྱག” དམག་དཔོན་ཆེན་པོས་ཕྱོགས་
གཅིག་ནས་གཡུལ་སར་མིག་སྐོར་རྒྱག་པ་དང་། ཕྱོགས་གཞན་ཞིག་ནས་ཅུང་ཟད་འཛེར་
བའི་སྐད་ངག་གི་ཐོག་ནས “གནས་འདི་གུ་དོག་པས་གུས་འདུད་ཞུ་མི་དགོས། ཁྱོད་ཚོ་
མཉམ་འབྲེལ་རུ་ཁག་ཨང་ག་ཚོད་ཀྱི་ཀུར་རྟགས་དཀར་པོའི་རུ་ཁག་ཡིན” ཞེས་བཤད།
དམག་དཀྱུས་རིམ་པ་དང་པོ་ཐེན་ཁའུ་ཡིས་དམག་དཔོན་ཆེན་མོའི་མིག་རྒྱང་འགུལ་
ཙམ་ཡང་མི་བྱེད་པར་རང་ཉིད་ཀྱི་ངོ་གདོང་སྟེང་དུ་བབས་པ་ཚོར། མིག་རྒྱང་དེས་ཁོ་པ་མོ་
གསར་ཞིག་དང་འདྲ་བར་ངོ་ཚ་ཁ་སྐྱེངས་སུ་བསྒྱུར་ཐུབ།
“དམག་དཔོན་མཆོག་ལ་སྙན་སེང་ཞུ་རྒྱུར། རྐང་དམག་ཨང་ཡི་མཉམ་འབྲེལ་རུ་
ཁག་གི་ཡིན།”
“ཡིན་ནམ། འོ་ན་ཤུགས་རྒྱོབ་ཨཱ།”
དེ་ལྟར་རྗོད་བཞིན་དམག་དཔོན་ཆེན་མོས་ཁོ་ལ་ལག་པ་བཏང་། དེ་རྗེས་མིག་རྒྱང་སླར་
དམག་དཀྱུས་རིམ་པ་དང་པོ་ཁུའུ་ཝེ་ཡི་ཕྱོགས་སུ་བསྐྱར། ཐེངས་འདིར་ཁོས་སྔར་བཞིན་
ལག་གཡས་པ་བརྐྱངས་ནས་ད་གིན་གྱི་སྐད་ཆ་དེ་བསྐྱར་ཟློས་ཐེངས་ཤིག་བྱས་པ་སྟེ།
“ཁྱེད་རང་ཡང་ཤུགས་རྒྱོབ་ཨཱ།”
སྐད་ཆ་དེ་ཐོས་དུས་དམག་དཀྱུས་རིམ་པ་དང་པོ་ཁུའུ་ཝེ་ཡི་ལུས་ཧྲིལ་པོའི་ཤ་གནད་
རེངས་པ་ལྟར་གློ་བུར་འགྲེང་མི་ཐུབ་པར་གྱུར། ཆེས་ཆེ་བའི་ཕྲག་ཞེང་དང་། ཆེས་ཆེ་བའི་
ལག་པ། ཆེས་འབུར་བའི་མཁུར་རུས། ཆེས་དམར་བའི་ངོ་གདོང་བཅས་ཁོ་པའི་ཁྱད་རྟགས་
དེ་དག་གིས་མ་མཐར་ཡང་དམག་དཔོན་རྒན་པོར་བག་ཆགས་མི་དམན་པ་བཞག་པ་འདྲ་སྟེ།
སེམས་སུ་གོང་མའི་རྒྱལ་ཁབ་ཀྱི་དམག་མིའི་མིག་དཔེ་ཁོ་རེད་སྙམ། དམག་དཔོན་ཆེན་མོས་
དེ་གར་ལངས་ཏེ་སྤྲོ་སེམས་རབ་ཏུ་འཁོལ་བའི་ངང་མུ་མཐུད་ནས་བཤད་རྒྱུར།
“ད་ལྟ་དཔུང་འཇུག་བྱེད་པའི་སྐྱོགས་སྟེགས་དེ་དོ་ནུབ་ཁྱོད་ཚོས་ཚུར་འཕྲོག
དགོས། དེ་འདྲ་བྱུང་ན་གྲ་སྒྲིག་རུ་ཁག་གིས་ཁྱོད་ཚོའི་རྗེས་སུ་འབྲངས་ཏེ་དེ་ཁུལ་གྱི་
སྒྱོགས་སྟེགས་མ་ལུས་གཏོར་ཐུབ། ཁྱོད་ཚོས་ངེས་པར་དུ་དཔུང་འཇུག་བྱེད་ཐེངས་གཅིག་
ལ་སྒྱོགས་སྟེགས་དེ་གཏོར་ཐུབ་པའི་ཆོད་སེམས་བཅངས་དགོས་”" ཤོད་བཞིན་ཤོད
བཞིན་དུས་ཇི་ཙམ་ནས་དམག་དཔོན་ཆེན་མོའི་སྐད་སྒྲའི་ནང་དུ་མང་ཉུང་ལ་མ་བལྟོས་
པར་ཟློས་གར་འཁྲབ་པ་ལྟ་བུའི་ངར་སྒྲ་ཞིག་མཆིས་ཤིང་། “འཕྲོག་ཐུབ་བམ། ལམ་བར་
དུ་བསྡད་དེ་མེ་མདའ་རྩ་བ་ནས་རྒྱག་མི་རུང་། རང་ཉིད་ཀྱི་ལུས་པོ་ཁྲེ་ཙེ་ལྔ་པོ་དེ་སྒྱོགས་
མདེལ་ཞིག་ལ་བརྩིས་ནས་སྣང་མེད་དུ་དགྲ་བོའི་གཡུལ་སར་འུར་མཆོང་བྱ་དགོས། ད་
ཁྱོད་ཚོར་མངགས་བཅོལ་བྱས་ཡོད། ཁྱོད་ཚོས་ངེས་པར་དུ་སྟོབས་ཤུགས་ཡོད་ཚད་འདོན་
དགོས" ཞེས་བཤད།
དམག་དཔོན་ཆེན་མོས “སྟོབས་ཤུགས་ཡོད་ཚད་འདོན་དགོས” ཞེས་བརྒྱུད་སྒྲོག་
བྱས་པའི་གོ་དོན་དང་འདྲ་བར་དམག་དཀྱུས་རིམ་པ་དང་པོ་ཁུའུ་ཝེ་ཡི་ལག་པ་དམ་པོར་
བཟུང་བ་དང་། དེ་རྗེས་གནས་དེ་ལས་བྲལ།
“དགའ་དགོས་དོན་ཅི་ཡང་མི་འདུག་” དམག་དཀྱུས་རིམ་པ་དང་པོ་ཁུའུ་
ཝེ་ཡིས་ངོ་གདོང་ནས་གཡོ་སྒྱུའི་རྣམ་འགྱུར་ཞིག་མངོན་བཞིན་དམག་དཔོན་ཆེན་མོའི་
རྒྱབ་གཟུགས་ལ་མིག་སྐྱེལ་བྱེད་པ་དང་འབྲེལ་དམག་དཀྱུས་རིམ་པ་དང་པོ་ཐེན་ཁའུ་ལ་
མིག་བརྡ་ཞིག་སྤྲད་དེ “ཝ་ཡེ། རྒད་པོ་དེ་འདྲ་ཞིག་དང་ལག་པ་བཏང་བར་དགའ་རྒྱུ་ག་རེ་
འདུག་གམ” ཞེས་སྨྲས།
དམག་དཀྱུས་རིམ་པ་དང་པོ་ཐེན་ཁའུ་ཡིས་འཛུམ་ཆུང་སྐ་མོ་ཞིག་བསྟན། ཁོ་པའི་
རྣམ་འགྱུར་དེ་མཐོང་དུས་རྒྱུ་མཚན་ཅི་སྟེ། དམག་དཀྱུས་རིམ་པ་དང་པོ་ཁུའུ་ཝེ་ཡི་
སེམས་ལ་གང་ཡིན་མེད་པའི་གནོང་འགྱོད་ཅིག་སྐྱེས་པ་དང་། དུས་མཚུངས་སུ་ཕ་རོལ་
པོའི་གད་མོ་དགོད་ཁུལ་དེས་ཧ་ལམ་ཞེ་མེར་བའི་བསམ་ཚུལ་ཞིག་ཀྱང་བསླངས་འོང་།
དེའི་ཚེ་ན་དམག་རབ་ཅང་མུག་གིས་གློ་བུར་དུ་ཉེ་འགྲམ་ནས་སྐད་ཆའི་སྣེ་བཙལ་ཏེ་
བཤད་རྒྱུར།
“གང་འདྲ་འདུག་གམ། ལག་པ་བཏང་མ་ཐག་བྱས་སམ།”
“མི་གཞན་གྱི་རྗེས་སུ་འབྲངས་ནས་ནེ་ཙོའི་ལད་ཟློས་དེ་འདྲ་བྱེད་མི་རུང་། བྱེད་མི་
རུང་ངོ་། "
ཐེངས་འདིར་དམག་དཀྱུས་རིམ་པ་དང་པོ་ཁུའུ་ཝེ་ཡང་བཟོད་བསྲན་མ་ཐུབ་པར་
སྡུག་གད་ཤོར།
“ཏག་ཏག དྲན་པས་དེས་ན་ད་གཟོད་ང་ཁོང་ཁྲོ་མེ་ལྟར་འབར་བྱུང་། ང་ནི་
སྲོག་འདི་འབེན་ལ་བཙུགས་ཡོད།"
དམག་རབ་ཅང་མུག་གིས་དེ་ལྟར་བཤད་མ་ཐག་དམག་དཀྱུས་རིམ་པ་དང་པོ་ཐེན་
ཁའུ་ཡིས་ཀྱང་ཁ་གྲག་རྒྱུར།
“རེད་ལགས། ང་ཚོ་ཚང་མ་རྒྱལ་ཁབ་ཀྱི་དོན་དུ་རང་སྲོག་འབུལ་མི་འདོད་པ་སུ་
ཡོད་དམ།”
“ཅི་ཞིག་གི་ཆེད་དུ་ཡིན་པ་མི་ཤེས། གང་ལྟར་ང་ནི་སྲོག་འདི་འབེན་ལ་བཙུགས་
པ་ཙམ་ཡིན། གལ་ཏེ་ཁྱོད་ལ་གཏད་ཡོད་ན་ཕལ་ཆེར་ཁྱོད་ཀྱིས་ཀྱང་
རང་སྲོག་བློས་གཏོང་བྱེད་མི་སྲིད་དམ།” དམག་རབ་ཅང་མུག་གིས་དཔྲལ་མཚམས་
ནས་ནག་འཐིབ་འཐིབ་ཀྱི་སྤྲོ་སྣང་ཞིག་འཕེལ་བཞིན “དེ་ཡང་ཏག་ཏག་བསམ་ཚུལ་
དེ་འདྲ་ཡོད་པས་རེད། ཇག་པས་རྒྱུ་ནོར་འཕྲོག་ཚེ་ཞེས་གཏན་ནས་
བཤད་ཨེ་ཡོང་། ཡིན་ནའང་ང་ཚོ་ནི་ཏན་ཏན་སྲོག་སྐྱེལ་བར་འགྲོ་མཁན་རེད། དེ་
ནི་རེད། གལ་ཏེ་སྲོག་སྐྱེལ་བར་
འགྲོ་མཁན་ཡིན་པ་ཐག་ཆོད་ན་བློ་ཐག་བཅད་ནས་མི་ཤི་བ་ཅི་ཡིན" ཟེར།
ཉན་བཞིན་ཉན་བཞིན་དམག་དཀྱུས་རིམ་པ་དང་པོ་ཁུའུ་ཝེ་ཡི་བཟི་མདངས་མ་ཡལ་
བའི་མིག་ནང་ནས་འོད་སྣང་ཞིག་རང་བཞིན་དུ་འཕྲོས་ཤིང་། དེ་ནི་མིག་མདུན་དུ་ཡོད་
པའི་གཤིས་འཇམ་ཁོག་ཡངས་ཀྱི་འཐབ་གྲོགས་དེར་མཐོང་ཆུང་བྱས་པའི་རྣམ་འགྱུར་
ཞིག་ཡིན། “རང་སྲོག་བློས་གཏོང་བྱས་པར་བརྩི་རིན་ཅི་ཡོད་དམ།” ཁོས་སེམས་ནང་
དུ་དེ་ལྟར་བསམ་བཞིན་མགོ་ཡར་བཏེགས་ནས་མིག་བར་སྣང་ལ་ཅེར་བ་མ་ཟད། དམག་
དཔོན་ཆེན་མོས་ལག་པ་བཏང་བའི་དྲིན་ལན་འཇལ་ཆེད་དོ་ནུབ་ངེས་པར་དུ་མི་མང་གི་
མདུན་དུ་ཐོན་ནས་སྒྱོགས་ཐལ་བྱ་རྒྱུའི་སེམས་ཐག་ལྐོག་ཏུ་བཅད་
ཉིན་དེའི་མཚན་མོར་ཆུ་ཚོད་བརྒྱད་པ་ཡོལ་ནས་སྐར་མ་ཁ་ཤས་འདས་མ་ཐག་ཊཅང་
མུག་ལ་ལག་འབོམ་ཕོག་པས་ཚིག་ནས་ནག་རིལ་དུ་གྱུར་ཏེ་གསོམ་ཤིང་རི་བོའི་རི་སྐེད་དུ
འགྱེལ། སྐབས་དེར་རས་དཀར་བཅིངས་པའི་དམག་མི་ཞིག་གིས་ཆད་ཆད་མཐུད་མཐུད་
ངང་ཅི་ཞིག་ལ་འབོད་བཞིན་ལྕགས་དྲ་བརྒལ་ནས་བརྒྱུགས་ཡོང་། འཐབ་གྲོགས་ཀྱི་བེམ་
རོ་མཐོང་མ་ཐག་ཁོས་རྐང་པ་ཡ་གཅིག་བེམ་རོའི་བྲང་སྟེང་དུ་བཞག་སྟེ་གློ་བུར་དུ་གད་
རྒྱངས་འཐེན་བྱུང་། གད་རྒྱངས་དེ་དེ་འདྲའི་ཆེ་བ་ནི་ཐ་ན་དགྲ་དང་རང་ཕྱོགས་གཉིས་ཀྱི་
ཆེས་ཛ་དྲག་པའི་མེ་སྒྱོགས་ཀྱི་སྒྲའི་ཁྲོད་དུ་ཡང་འཇིགས་ཤིང་སྐྱི་གཡའ་བའི་བྲག་ཅ་ཞིག་
འཁོར་འོང་།
“ཁྲི་ལོར་བརྟན་པར་ཤོག འཇར་པན་ཁྲི་ལོར་བརྟན་པར་ཤོག བདུད་རྒྱལ་ཆམ་ལ་
འབེབས་དགོས། དགྲ་ཡ་ཕྱིར་ཟློག་བྱ་དགོས། མཉམ་འབྲེལ་རུ་ཁག་ཨང་ཁྲི་ལོར་བརྟན་
པར་ཤོག ཁྲི་ལོར་བརྟན་པར་ཤོག ཁྲི་ལོ་ནས་ཁྲི་ལོར་བརྟན་པར་ཤོག
ཁོས་ལག་པ་གཅིག་གིས་རིང་མདའ་གཡུག་གཡུག་བྱེད་བཞིན་སྐད་ཤུགས་ཆེན་
པོས་ངར་སྒྲ་མཚམས་མི་ཆད་པར་སྒྲོག ལག་འབོམ་གྱིས་མིག་མདུན་གྱི་མུན་ནག་དབྲལ་
ཏེ་འབར་གས་ཀྱི་སྐད་སྒྲ་རིམ་འཕྲོར་གྲགས་ཀྱང་ཁོས་ཡིད་འཇོག་མི་བྱེད། འོད་སྣང་ལ་
བརྟེན་ནས་བལྟས་པ་ན་མི་དེ་ནི་དམག་དཀྱུས་རིམ་པ་དང་པོ་ཁུའུ་ཝེ་ཡིན་ཞིང་། འཕྲལ་
རྒོལ་ནང་དུ་མགོ་བོར་མདེའུ་ཕོག་རྐྱེན་ཁོ་པ་དྲན་ཤེས་ཡོངས་སུ་འཁྲུག་པར་སྣང་།
གཉིས། གསང་མྱུལ།
མིང་ཀྲེ་སྲིད་ལོ་སོ་བརྒྱད་པའི་ཟླ་བ་གསུམ་པའི་ཚེས་ལྔ་ཉིན་གྱི་སྔ་དྲོར་ཆོན་ཧྲེང་ཅི་
རུ་བཅའ་སྡོད་བྱས་པའི་རྟ་དམག་མདའ་ཤོགAཡི་དྲག་ཇུས་པ་དམག་སྤྱི་ཁང་གི་མུན་ནག་
པའི་ཁང་པ་ཞིག་གི་ནང་དུ་ཀྲུང་གོ་བ་གཉིས་ལ་འདྲི་རྩད་བྱེད་བཞིན་ཡོད། ཁོ་གཉིས་ལ་
གསང་མྱུལ་གྱི་དོགས་གཞི་ཡོད་རྐྱེན་གནས་སྐབས་ལུའེ་ཤོག་དེའི་སྒྲིག་ཁོངས་སུ་བཙུད་
པའི་མཉམ་འབྲེལ་རུ་ཁག་ཨང྾པའི་སོ་པས་འཛིན་བཟུང་བྱས་ནས་ཁྲིད་ཡོང་ཡོད།
ཐོག་དཔངས་ཤིན་ཏུ་དམའ་བའི་ཀྲུང་གོའི་ལུགས་ཀྱི་ཁང་པ་དེའི་ནང་དུ་སྤར་བའི་
མེ་དང་དུ་བས་དེ་རིང་ཡང་གཅིག་མཚུངས་སུ་ཡིད་སྤྲོ་བློ་ཚིམ་གྱི་དྲོད་སྣང་ཞིག་འཕྱོ་བ་
སྨྲ་མི་དགོས། འོན་ཏེ་རྡོ་གཅལ་གྱི་ལམ་ངོས་ལ་རྟིང་ལྕགས་རྡེབ་པའི་སྐད་སྒྲ་ཡིན་ནའང་
འདྲ། ཕུད་ནས་ཅོག་ཙེའི་སྟེང་དུ་བཞག་པའི་ཕྱི་གོས་ཀྱི་ཁ་དོག་ཡིན་ནའང་འདྲ། གང་ས་
གང་ནས་ཡ་ང་བའི་དམག་འཁྲུག་གི་རྣམ་པ་མཐོང་ཐུབ། ལྷག་པར་དུ་ཤོག་བུ་དམར་པོའི་
ཆ་ཚིག་སྦྱར་བའི་སྐྱ་ཐལ་གྱི་གྱང་ངོས་སུ་སྐྲ་ལོ་བསྡམས་པའི་སྒྱུ་རྩལ་མའི་འདྲ་པར་ཞིག་
མཐེབ་གཟེར་གྱིས་འདྲོང་པོར་སྦྱར་ཡོད་ཅིང་། དེ་ནི་ཧ་ཅང་དགོད་བྲོ་བར་སྣང་ལ། སྐྱོ་སྣང་
ཡང་ཚད་མེད་པར་སྣང་།
ལུའེ་ཤོག་གི་དྲག་ཇུས་པ་ཕུད་ད་དུང་སྐུ་བཅར་དམག་དཔོན་ཞིག་དང་ལོ་ཙཱ་བ་ཞིག་
གིས་ཀྲུང་གོ་བ་དེ་གཉིས་ཀྱི་མཐའ་བསྐོར་ནས་བསྡད་ཡོད། ཀྲུང་གོ་བས་ལོ་ཙཱ་བའི་དྲི་བར་
གཞིགས་ནས་ལན་རེ་རེ་བཞིན་ཁ་གསལ་དུ་བཏབ། དེ་ཙམ་མ་ཟད། ལོ་ན་ཅུང་རྒན་ཞིང་
གདོང་སྟེང་དུ་སྨ་ར་ཐུང་ངུ་ཞིག་བསགས་པའི་སྐྱེས་པ་དེར་ཐ་ན་ལོ་ཙཱ་བས་མམ་དྲིས་པའི་
གནས་ཚུལ་ཡང་རང་འགུལ་གྱིས་གསལ་བཤད་བྱེད་པའི་ཚུགས་ཀ་ལྡན། འོན་ཀྱང་ཁོའི་
དྲིས་ལན་ཇི་ཙམ་གསལ་བ་དེ་ཙམ་གྱིས་དྲག་ཇུས་པའི་སེམས་ལ་ཞེ་ལོག་པའི་བྱ་བ་ཞིག་
འཆར་ཞིང་། ཁོ་ནི་གསང་མྱུལ་ཡིན་པའི་ངོས་འཛིན་མཐའ་གཅིག་ཏུ་བྱས།
“ཀྱེ། རྐང་དམག”
ལུའེ་ཤོག་གི་དྲག་ཇུས་པས་སྣ་ཁུག་ནས་སྒྲ་ཞིག་བཏོན་ཏེ་ཀྲུང་གོ་བ་དེ་གཉིས་འཛིན་
བཟུང་བྱེད་མཁན་གྱི་སོ་པར་ཁ་གཏད་ནས་དེ་ལྟར་བོས།དོན་དངོས་སུ་སྒོ་འགྲམ་དུ་ལངས་
པའི་རྐང་དམག་དེ་ནི་ཀུར་རྟགས་དཀར་པོའི་རུ་ཁག་ནང་དུ་ཞུགས་པའི་དམག་དཀྱུས་
རིམ་པ་དང་པོ་ཐེན་ཁའུ་ཡིན། ཁོས་དྲ་མིག་ཅན་གྱི་སྒོ་མོར་རྒྱབ་གཏད་དེ་མིག་རྒྱང་སྒྱུ་
རྩལ་མའི་འདྲ་པར་ཁོ་ནར་གཏད་ཡོད་པས་སྐབས་དེར་དྲག་ཇུས་པའི་འབོད་སྒྲས་སྐྲག་
ནས་འཕག་ཙམ་བྱས་ཤིང་། དེ་ནས་སྐད་ཤུགས་ཆེན་པོས་ལན་འདེབས་རྒྱུར།
“ཡོད།”
“ཁོ་གཉིས་བཟུང་ནས་ཁྲིད་ཡོང་མཁན་ཁྱོད་ཡིན་ནམ། ཁོ་གཉིས་འཛིན་དུས་
གནས་ཚུལ་ཅི་འདྲ་རེད”
རང་གཤིས་དྲང་བའི་དམག་དཀྱུས་རིམ་པ་དང་པོ་ཐེན་ཁའུ་ཡིས་གང་ཞིག་ཀློག་
འདོན་བྱེད་པ་ལྟར་བཤད་རྒྱུར།
ངས་སོ་ལྟ་བྱེད་ས་ནི་གྲོང་ཚོ་འདིའི་གྱང་རྩིག་གི་བྱང་སྣེ་ཡིན། དེ་ཡང་ཧྥུང་ཐེན་
ལ་བསྐྱོད་སའི་ཁྲོམ་ལམ་དུ་རེད། ཀྲུང་གོ་བ་འདི་གཉིས་ཧྥུང་ཐེན་གྱི་ཕྱོགས་ནས་ཡོང་གི་
འདུག དེས་ན་ཤིང་སྡོང་གི་སྟེང་དུ་འཛེག་པའི་རུ་འབྲིང་རུ་དཔོན་གྱིས་”
“ག་རེ།ཤིང་སྡོང་གི་སྟེང་དུ་འཛེག་པའི་རུ་འབྲིང་རུ་དཔོན་ཨེ།”
དྲག་ཇུས་པས་མིག་ལྕིབས་ཅུང་ཟད་བཏེགས་ནས་དེ་སྐད་དྲིས།
“རེད་ལགས། རྒྱང་ལྟ་བྱེད་བདེ་ཡོང་ཆེད་རུ་འབྲིང་རུ་དཔོན་གྱིས་ཆེད་མངགས་
ཤིང་སྡོང་གི་སྟེང་དུ་འཛེགས་སོང་། རུ་འབྲིང་རུ་དཔོན་གྱིས་ཤིང་སྡོང་སྟེང་ནས་ང་ལ་མི་
དེ་གཉིས་འཛིན་དགོས་པའི་བཀའ་བཏང་བྱུང་། འོན་ཀྱང་ངས་ཁོ་གཉིས་བཟུང་རྩིས་བྱས་
མ་ཐག་ཕར་ཕྱོགས་ཀྱི་སྐྱེས་པ་དེས། རེད། སྨ་ར་མེད་པའི་སྐྱེས་པ་དེས་གློ་བུར་དུ་འབྲོ་རྩིས་
བྱེད་ཀྱི་འདུག”
“དེ་ཙམ་རེད་དམ།”
“རེད།དེ་ཙམ་རེད།”
“འགྲིག་སོང་། ངས་ཤེས་སོང་།”
ལུའེ་ཤོག་གི་དྲག་ཇུས་པའི་ངོ་གདོང་རྒྱགས་པ་དེའི་སྟེང་ནས་རེ་ཟད་ཀྱི་རྣམ་འགྱུར།
ཅུང་ཟད་མངོན་བཞིན་དེ་མ་ཐག་ལོ་ཙཱ་བར་རང་ཉིད་ཀྱིས་འདྲི་འདོད་པའི་ནང་དོན་ཞིབ་
གླེང་བྱས། ལོ་ཙཱ་བས་ཁོ་པའི་སུན་སྣང་མི་གཞན་གྱིས་མི་མཐོང་བའི་ཕྱིར་བསམ་བཞིན་དུ་
སྐད་ཤུགས་ཆེ་རུ་བཏང་ནས་དྲིས་དོན།
“གལ་ཏེ་གསང་མྱུལ་མིན་ན་ཁ་ཕྱིར་བསྐོར་ནས་འབྲོ་དགོས་དོན་ཅི་ཡིན།”
“ཁ་ཕྱིར་བསྐོར་ནས་འབྲོ་རྩིས་བྱེད་པ་ཡང་འོས་མཐུན་རེད། དེ་ནི་ཇི་ལྟར་ཡང་
འཇར་པན་གྱི་དམག་མི་ཞིག་གློ་བུར་དུ་ཐོན་པས་རེད་ཡཱ།”
ཀྲུང་གོ་བ་གཞན་ཞིག་སྟེ། སྐྱི་པགས་ཞ་ཉེ་མདོག་ཡིན་པ་དང་། ངང་ཚུལ་ཉལ་ཐའི་
དུག་ཕོག་པ་དང་འདྲ་བའི་སྐྱེས་པ་དེས་སྐྲག་སྣང་སྤུ་ཙམ་ཡང་མེད་པའི་སྒོ་ནས་ལན་དེ་
ལྟར་བཏབ།
“འོན་ཀྱང་ཁྱོད་ཚོ་རིང་མིན་གཡུལ་སར་འགྱུར་བའི་ཁྲོམ་ལམ་དུ་འགྲོ་བ་མིན་ནམ།
གལ་ཏེ་དངོས་གནས་མི་སེར་ཚུལ་ལྡན་ཞིག་ཡིན་ན་དོན་བྱ་མེད་པར་འདི་གར་ཡོང་སྲིད་
དམ་”
ཀྲུང་གོའི་སྐད་ཤེས་པའི་སྐུ་བཅར་དམག་དཔོན་གྱིས་བསམ་ངན་ཁོག་བཅངས་ཀྱི་
མིག་རྒྱང་ཐོག་ནས་ཁྲག་མདངས་མེད་པའི་ཀྲུང་གོ་བའི་ངོ་གདོང་དེར་ལྟ་ཙམ་བྱས།
“མ་རེད། ང་ཚོར་དོན་དག་ཡོད་པས་ཡོང་བ་ཡིན། དེ་ནི་ད་གིན་བཤད་པ་ལྟར་ང་ཚོ་
ནི་ཞིན་མིང་གྲོང་ཚོར་ཤོག་དངུལ་བརྗེ་བར་ཡོང་བ་ཡིན། ཁྱེད་ཀྱིས་གཟིགས་དང་། འདི་
ཤོག་དངུལ་མ་རེད་དམ།"
སྨ་ར་བསགས་པའི་སྐྱེས་པས་སེམས་ལྷོད་བག་ཕེབས་ངང་ཅང་ཞའོ་དམག་དཔོན་
ཚོའི་ངོ་གདོང་ལ་ལྟ་ཞིབ་བྱས། དྲག་ཇུས་པས་སྣ་ཤུ་ཞིག་འབྱིན་ཞིང་། སྐུ་བཅར་དམག་
དཔོན་ཐེ་ཚོམ་ཟོས་ནས་བྱ་དཀའ་བར་གྱུར་པའི་ངང་ཚུལ་དེ་མཐོང་སྐབས་ཁོ་པའི་སེམས་
སུ་གཞན་སྡུག་རང་དགའི་ཚོར་སྣང་ཞིག་རང་བཞིན་དུ་འཆར་བྱུང་
“ཤོག་དངུལ་བརྗེ་རྒྱུ་ཨེ། སྲོག་ཉེན་ལ་འཛེམ་གྱི་མེད་དམ།”
སྐུ་བཅར་དམག་དཔོན་གྱིས་གཉའ་མ་ཞུམ་པའི་སྒོ་ནས་ཁྲེལ་དགོད་ཅིག་བྱས།
“གང་ལྟར་སྔོན་ལ་ཁོ་ཚོའི་གྱོན་གོས་ཚང་མ་བཤུས་ཏེ་སྔོག་བཤེར་གྱིས་ཤིག”
དྲག་ཇུས་པའི་སྐད་ཆར་ལོ་ཙཱ་བྱས་མ་ཐག་ཀྲུང་གོ་བ་གཉིས་ཀྱིས་སྐྲག་སྣང་སྤུ་ཙམ་
ཡང་མེད་པའི་སྒོ་ནས་ལམ་སེང་གྱོན་གོས་ཕུད།
“ད་དུང་གསུས་པའི་སྟེང་དུ་སྐ་རགས་བཅིངས་མི་འདུག་གམ།དེ་ཡང་ཁྲོལ་ཅིག”
ལོ་ཙཱ་བས་ཕ་རོལ་པོས་བཀྲོལ་བའི་གསུས་སྟེང་གི་སྐ་རགས་ཚུར་ལེན་སྐབས་རྒྱུ་
མཚན་ཅི་སྟེ། རས་དཀར་དེའི་སྟེང་དུ་ལུས་པའི་ལུས་པོའི་དྲོད་ཚད་ཀྱིས་ཁོ་པར་མི་གཙང་
བའི་ཚོར་སྣང་ཞིག་སྟེར་བྱུང་། གསུས་སྟེང་གི་སྐ་རགས་བར་དུ་སྦོམ་ཚད་ཚུན་གསུམ་ལ་
ཉེ་བའི་ལྕགས་ཁབ་ཅིག་གཟེར་འདུག ལུའེ་ཤོག་གི་དྲག་ཇུས་པས་སྒེའུ་ཁུང་གི་དཀར་
ཆར་བརྟེན་ནས་ལྕགས་ཁབ་དེར་ཞིབ་བཤེར་ཡང་ཡང་བྱས། འོན་ཀྱང་ཁབ་རྩེ་ལེབ་མོའི་
སྟེང་དུ་དཔྱིད་འགོའི་མེ་ཏོག་གི་རི་མོ་ཡོད་པ་ཕུད་དེ་མིན་དོགས་པ་ཟ་དགོས་པའི་གནས་
ཅི་ཡང་མེད།
“འདི་ག་རེ་རེད་དམ།”
“ང་ནི་ཁབ་བཙའ་སྨན་པ་ཡིན།”
སྨ་ར་ཅན་གྱི་སྐྱེས་པས་ཚམ་ཚོམ་ཏིལ་ཙམ་ཡང་མ་བྱས་པར་དལ་ལྷོད་ལྷོད་ངང་དྲག་
ཇུས་པའི་དྲི་བར་ལན་བཏབ།
“ཞོར་དུ་ལྷམ་ཡང་ཕུད་ཅིག”
ཁོ་ཚོས་ཧ་ལམ་རྣམ་འགྱུར་ཅི་ཡང་མེད་པའི་སྒོ་ནས་བཀའ་ལྟར་བསྒྲུབས་པ་དང་།
ཐ་ན་འགེབས་དགོས་པའི་གནས་དེ་ཚོ་ཡང་མ་བཀབ་པར་ཞིབ་བཤེར་གྱི་མཇུག་འབྲས་
ཁོ་ནར་རེ་སྒུག་བྱེད། དོར་མ་དང་ཕྱུ་པ་ལྟ་ཅི། ལྷམ་དང་རྐང་ཤུབས་ལ་ཞིབ་བཤེར་བྱས་
ཀྱང་ཉེས་དཔང་དུ་རུང་བའི་དངོས་པོ་ཅི་ཡང་མ་རྙེད། གཤམ་དུ་ལྷམ་འཕྲལ་ནས་ལྟ་རྒྱུ་
གཅིག་པུ་ལུས་སོང་། སྐུ་བཅར་དམག་དཔོན་གྱིས་དེ་ལྟར་བསམ་བཞིན་དྲག་ཇུས་པར་
བརྗོད་རྩིས་བྱས།
ཡིན་ནའང་སྐབས་དེར་ཉེ་འགྲམ་གྱི་ཁང་པའི་ནང་ནས་གློ་བུར་དུ་མི་ཁྱུ་ཞིག་འོང་
ཞིང་། མདུན་དུ་ཡོད་པ་ནི་ཅུན་ཤོག་གི་དམག་སྤྱི་ཡིན་པ་དང་། ད་དུང་ཅུན་ཤོག་ཁང་གི་
སྐུ་འཁོར་དཔོན་རིགས་དང་ལུའེ་ཀྲང་སོགས་ཡིན། ད་བྱེད་དུས་དོན་བྱ་ཞིག་ལ་གྲོས་མོལ་
བྱེད་ཆེད་དམག་དཔོན་ཆེན་མོ་དང་། སྐུ་བཅར་དམག་དཔོན། ཅུན་ཤོག་ཁང་གི་དྲག་ཇུས་
པ་བཅས་ལྷན་དུ་ལུའེ་ཀྲང་འཕྲད་པར་ཡོང་བ་ཡིན་འདུག
“ཨུ་རུ་སུའི་གསང་མྱུལ་རེད་དམ།”
དམག་དཔོན་ཆེན་པོས་འདྲི་ཙམ་བྱས་པ་དང་། དེ་ནས་ཀྲུང་གོ་བའི་མདུན་དུ་གོམ་
ཁ་སྤོ་མཚམས་བཞག་སྟེ་ཆེས་རྣོ་བའི་མིག་རྒྱང་འགུལ་ཙམ་ཡང་མེད་པར་ལུས་པོ་དམར་
ཧྲེང་དེ་གཉིས་ཀྱི་སྟེང་དུ་ཕབ། དེ་སྔ་ཨ་རི་བ་ཞིག་གིས་འཛེམ་བག་སྤུ་ཙམ་ཡང་མེད་
པའི་ངང་གདེང་འཇོག་བྱས་པར། དམག་དཔོན་གྲགས་ཅན་འདིའི་མིག་ནང་དུ་ཧ་ལམ་
Monomania(རང་ཤེད་མཁྲེགས་བཟུང་ཅན)དང་འདྲ་བའི་ཁྱད་རྟགས་ཤིག་འདུག་ཅེས་
བརྗོད་ཡོད། ཧ་ལམ་རང་ཤེད་མཁྲེགས་བཟུང་ཅན་དང་འདྲ་བའི་མིག་གི་རྣམ་འགྱུར་དེས་
གནས་འདི་ལྟའི་ནང་དུ་དེ་བས་མི་གཞན་སྐྲག་འདར་ཤོར་བའི་འོད་སྣང་ཞིག་རང་བཞིན་
དུ་སྤྲས་འོང་།
ལུའེ་ཤོག་ཁང་གི་དྲག་ཇུས་པས་དམག་དཔོན་ཆེན་མོར་དོན་རྐྱེན་ཧྲིལ་པོའི་བྱུང་
རིམ་རོབ་བསྡུས་ཤིག་སྙན་སེང་ཞུས། འོན་ཀྱང་དམག་དཔོན་ཆེན་མོས་མགོ་ལྕོག་ལྕོག་ཁོ་
ན་བྱེད།
“དོན་འདི་འདྲར་ཐུག་པས་ད་ནི་ཉེས་རྡུང་དྲག་པོ་བཏང་སྟེ་བཙན་ཤེད་ཀྱིས་ཁོ་ཚོ་
ཉེས་པ་ཁས་ལེན་དུ་འཇུག་རྒྱུ་རེད"
དྲག་ཇུས་པས་དེ་ལྟར་བཤད་མ་ཐག་དམག་དཔོན་ཆེན་མོས་ས་བཀྲ་འཁྱེར་བའི་ལག་
པ་ཀྲུང་གོ་བས་ཕུད་པའི་ས་སྟེང་གི་ལྷམ་ལ་འཛུགས་ཙམ་བྱས་ཏེ་བཤད་རྒྱུར།
“ལྷམ་འདི་འཕྲལ་ནས་ལྟོས་དང་།”
ལྷམ་མཐིལ་ཡུད་ཙམ་ལ་འཕྲལ་ཟིན། ནང་དུ་བཙེམས་ནས་ཡོད་པའི་ས་བཀྲ་དང་
གསང་བའི་ཡིག་ཆ་བཞི་ལྔ་ཞིག་དེ་མུར་ས་སྟེང་དུ་ལྷུངས། སྣང་ཚུལ་དེ་མཐོང་དུས་ཐ་
ན་ཀྲུང་གོ་བ་དེ་གཉིས་ཀྱང་སྐྲག་ནས་གདོང་མདོག་དབང་མེད་དུ་འགྱུར། འོན་ཀྱང་སྔར་
བཞིན་སྐད་ཆ་ཚིག་གཅིག་ཀྱང་མི་ཤོད་པར་ཨུ་ཚུགས་ཀྱིས་མིག་ཟུང་སོ་ཕག་བཏིང་བའི་
ས་ངོས་ལ་ཅེར་ནས་བསྡད།
“ངས་འདི་འདྲ་ཡོད་སྲིད་པར་ཚོད་དཔག་བྱས་པ་ཡིན།” དམག་དཔོན་ཆེན་མོས་
ཁ་ཕྱིར་བསྐོར་ནས་ལུའེ་ཀྲང་ལ་བལྟས་པ་དང་འབྲེལ་དགའ་མགུ་ཡིད་ཚིམ་གྱིས་འཛུམ་
དམུལ་བཞིན “ཡིན་ནའང་ལྷམ་གྱི་ཐོག་ལ་བསམ་བློ་གཏོང་བ་དེ་ནི་ངོ་མ་བློ་བཀོད་ཧ་ཅང་
ལྡན་པ་ཞིག་རེད་ཡཱ། ཝ་ཡེ། རྫབ་ཆེན་འདི་གཉིས་གོས་མགྱོགས་ཙམ་གྱོན་དུ་ཆུག འདི་
ལྟ་བུའི་གསང་མྱུལ་མཐོང་བ་ཐེངས་དང་པོ་ཡིན།”
“དམག་སྤྱི་མཆོག་གིས་ཏིལ་འབྲུ་ཙམ་ཡང་གསལ་པོ་གཟིགས་ཐུབ་པར་གུས་བཀུར་
ཡི་རང་མི་ཞུ་ཀ་མེད་རེད།”
ལུའེ་ཤོག་ཁང་གི་སྐུ་བཅར་དམག་དཔོན་གྱིས་མྱུལ་མའི་ཉེས་དཔང་ལུའེ་ཀྲང་ལ་
རྩིས་སྤྲོད་བྱེད་བཞིན་ངོ་བསྟོད་ཀྱི་འཛུམ་ཞལ་བསྟན་པ་སྟེ། དེ་ནི་རང་ཉིད་ཀྱིས་དམག་
དཔོན་ཆེན་མོའི་སྔོན་ནས་ལྷམ་ལ་དོགས་པ་ཟོས་པའི་དོན་དེ་བརྗེད་ཟིན་པ་དང་འདྲ།
“ཡིན་ནའང་གལ་ཏེ་དམར་ཧྲེང་ཕུད་ཀྱང་ཉེས་དཔང་མ་རྙེད་ཚེ་ལྷམ་ལས་གཞན་
ད་དུང་གང་ཞིག་ཏུ་སྦ་ཐུབ་བམ།” དམག་དཔོན་ཆེན་མོ་ད་དུང་ཡང་དགའ་སྤྲོ་རབ་ཏུ་
འཕེལ་བའི་ངང་དུ་གནས་ཤིང་། “དེར་བརྟེན་ངས་དེ་མུར་ལྷམ་ཆ་དེའི་ནང་དུ་ཡོད་པ་
གཏན་འཁེལ་བྱས་པ་ཡིན།”
“འདི་ཁུལ་གྱི་ཡུལ་མིའི་རྒྱུ་དག་ཡག་པོ་རྩ་བ་ནས་མི་འདུག ང་ཚོ་གནས་འདིར་
ཡོང་སྐབས་ཁོ་ཚོས་ད་དུང་ཤེས་བཞིན་དུ་ཉི་མ་རྟགས་ཅན་གྱི་དར་ཆ་བཀལ་ཏེ་ང་ཚོར་
ཕེབས་བསུ་ཞུས་མོད། ཁོ་ཚོའི་ཁྱིམ་དུ་སྔོག་བཤེར་བྱེད་དུས་ཕལ་མོ་ཆེས་ཨུ་རུ་སུའི་དར་
ཆ་ཉར་ཚགས་བྱས་འདུག”
རྒྱུ་མཚན་ཅི་སྟེ། ལུའེ་ཀྲང་གིས་ཀྱང་དགའ་ནས་རང་ཚོད་མི་ཟིན་པའི་རྣམ་འགྱུར་
ཞིག་བསྟན་འོང་།
“མདོར་བསྡུས་ནས་བཤད་ན་གཡོ་སྒྱུ་ཚད་མེད་རེད།”
“རེད་ལགས། ཁ་གཏད་འཇལ་དཀའ་བའི་ཡུལ་མི་སྡུག་རུལ་སྐོར་ཞིག་རེད།”
གླེང་མོལ་མུ་མཐུད་ནས་བྱེད་རིང་དུ་ལུའེ་ཤོག་ཁང་གི་དྲག་ཇུས་པས་ད་དུང་ཡང་ལོ་
ཙཱ་བ་དང་མཉམ་དུ་ཀྲུང་གོ་བ་གཉིས་ལ་སྔོག་བཤེར་བྱས། ཁོས་ཧ་ཅང་མི་དགའ་བའི་ངོ་
གདོང་གློ་བུར་དུ་དམག་དཀྱུས་རིམ་དང་པོ་ཐེན་ཁའུ་ལ་ཕྱོགས་ཏེ་གཏུམ་དྲག་དང་བཅས་
བཀའ་ཕབ་དོན།
“ཝ་ཡེ། རྐང་དམག གསང་མྱུལ་འདི་གཉིས་ཁྱོད་ཀྱིས་བཟུང་ནས་ཁྲིད་ཡོང་བ་
ཡིན་ན་ད་ལྟ་ཁྱོད་ཀྱིས་སོད་ཅིག”
དུས་ཡུན་སྐར་མ་ཉི་ཤུའི་རྗེས་སུ་མི་གཞན་གྱིས་སྐྲའི་ལན་བུ་མཉམ་དུ་བསྡམས་པའི
ཀྲུང་གོ་བ་གཉིས་བསྐམས་ཟིན་པའི་གྲོང་ཚོའི་ལྷོ་སྣེའི་ལམ་འགྲམ་གྱི་ལྕང་སྡོང་གི་རྩ་བར་
བསྡད་ཡོད།
དམག་དཀྱུས་རིམ་པ་དང་པོ་ཐེན་ཁའུ་ཡིས་རྩེ་གྲི་བཀོལ་ནས་ཐོག་མར་ཁོ་གཉིས་ཀྱི་
སྐྲའི་ལན་བུ་བཅད། དེ་རྗེས་མེ་མདའ་བཟུང་སྟེ་ལོ་ན་ཅུང་གཞོན་པའི་སྐྱེས་པ་དེའི་རྒྱབ་
ཏུ་ལངས་ནས་བསྡད། འོན་ཀྱང་རྩེ་གྲི་བསྣུན་ནས་ཕ་རོལ་པོ་མ་བསད་པའི་གོང་དུ་ཁོས་
བསམ་བློ་ཞིག་བཏང་སྟེ་མ་མཐར་ཡང་ཕ་རོལ་པོར་ཤོད་ཙམ་བྱེད་དགོས་སྙམ།
“ང"
ཁོས་དེ་ལྟར་བཤད་མོད། “གསོད” ཅེས་པ་དེ་ཀྲུང་གོའི་སྐད་ཐོག་ནས་ཇི་ལྟར་བཤད་
དགོས་པ་མ་ཤེས་པར་ལུས།
“ང  ཁྱོད་གཉིས་གསོད་ཀྱི་ཡིན།”
ཀྲུང་གོ་བ་གཉིས་ཀྱིས་མ་གྲོས་གཅིག་མཐུན་ངང་ཁ་ཕྱིར་བསྐོར་ནས་ཁོ་ལ་བལྟས།
འོན་ཀྱང་གདོང་སྟེང་ནས་ཧ་ལས་པའི་རྣམ་འགྱུར་ཅི་ཡང་མི་མངོན་པར་རང་རང་གི་ཡུལ་
ལ་ཁ་གཏད་ནས་གཅིག་མཇུག་གཉིས་མཐུད་དུ་ཕྱག་འཚལ་འགོ་བརྩམས། “ཁོ་གཉིས་
ཕ་ཡུལ་ལ་ཞལ་གྱེས་ཞུ་གིན་འདུག་ཡཱ།” དམག་དཀྱུས་རིམ་པ་དང་པོ་ཐེན་ཁའུ་ཡིས་
ཕྱོགས་གཅིག་ནས་ལག་པ་བསྒུལ་ཏེ་གསོད་རྒྱུའི་ཚུགས་ཀ་བསྟན་པ་དང་། ཕྱོགས་གཞན་
ཞིག་ནས་ཕྱག་འཚལ་བའི་དོན་སྙིང་ལ་འགྲེལ་བཤད་དེ་ལྟར་བྱས།
ཕྱག་འཚལ་ཕལ་ཆེར་མཇུག་བསྒྲིལ་རྗེས་རང་སྲོག་བློས་གཏོང་བྱས་ཟིན་པ་ལྟར་མི་
དེ་གཉིས་ཀྱིས་དྲང་བདེན་ཞུམ་མེད་ངང་མཇིང་པ་མདུན་དུ་བསྲིངས། དམག་དཀྱུས་རིམ་
པ་དང་པོ་ཐེན་ཁའུ་ཡིས་ལག་ནང་གི་མཚོན་ཆ་འཕྱར་མོད། ཁོ་ཚོའི་ངོ་མཚར་ཆེ་བའི་
ཚུལ་དེ་མཐོང་དུས་ཇི་ལྟར་བྱས་ཀྱང་ལག་པ་གཏན་ནས་འགུལ་མི་ཐུབ།
“ང་ཁྱོད་གཉིས་གསོད་ཀྱི་ཡིན།”
ཁོས་དབང་མེད་དུ་བསྐྱར་ཟློས་ལན་གཅིག་བྱས། དེའི་ཚེ་དེའི་དུས་ན་རྟ་ལ་བཞོན་
པའི་རྟ་དམག་ཅིག་གྲོང་ཚོའི་ཕྱོགས་ནས་བྱ་འཕུར་བ་ལྟར་བརྒྱུགས་ཡོང་ཞིང་རྐང་འོག་
ནས་ཐལ་རྡུལ་རིམ་པར་འཕྱུར།
“རྐང་དམག”
རྟ་དམག་དེ་གམ་དུ་སླེབས་ནས་ལྟ་སྐབས་ཚའོ་ཀྲང ཡིན་འདུག ཁོས་ཀྲུང་གོ་བ་དེ་
གཉིས་མཐོང་མ་ཐག་རྟ་འགྲོས་དལ་དུ་བཏང་བ་དང་འབྲེལ་ཁེངས་རློམ་ཆེན་པོས་དམག་
དཀྱུས་རིམ་པ་དང་པོ་ཐེན་ཁའུ་ལ་བཤད་རྒྱུར།
“ཨུ་རུ་སུའི་གསང་མྱུལ་རེད་དམ། ཨེ་རེད། གཅིག་ངས་བསད་ཆོག”
དམག་དཀྱུས་རིམ་པ་དང་པོ་ཐེན་ཁའུ་ཡིས་སྡུག་གད་ཅིག་བགད་དེ་བཤད་རྒྱུར།
“ཁྱེད་རང་ག་རེ་ཤོད་ཀྱི་ཡོད། གཉིས་ཀ་ཁྱེད་རང་ལ་སྤྲད་ཆོག”
“ཡིན་ནམ། ཁྱེད་རང་དངོས་གནས་གཏོང་ཕོད་ཅན་ཞིག་རེད།”
རྟ་དམག་གིས་རྟ་ཐོག་ནས་བཤོལ་རྗེས་ཀྲུང་གོ་བའི་རྒྱབ་ཏུ་བསྐྱོད་དེ་སྐེད་པར་
བཏགས་པའི་འཇར་པན་གྱི་དཔའ་དམ་ཤུབས་ལས་འབྱིན། སྐབས་དེར་རྔམ་བརྗིད་ལྡན་
པའི་རྟ་ཕོའི་རྨིག་སྒྲ་དང་ལྷན་དུ་སླར་དམག་དཔོན་གསུམ་གྲོང་ཚོའི་ཕྱོགས་ནས་རྟ་ཕོ་
ལྕག་གིས་བསྐུལ་བཞིན་འོང་། འོན་ཀྱང་རྟ་དམག་གིས་དེ་དག་ལ་མི་བལྟོས་པར་ལམ་
སེང་ལག་ནང་གི་དཔའ་དམ་མགོ་སྟེང་དུ་འཕྱར། ཡིན་ནའང་དཔའ་དམ་མ་ལྷུང་གོང་དུ་
དམག་དཔོན་གསུམ་པོ་བློ་བདེ་བག་ཕེབས་ངང་ཁོ་ཚོའི་ཉེ་འགྲམ་དུ་འབྱོར་ཟིན། “དམག་
སྤྱི་མཆོག” རྟ་དམག་དང་དམག་དཀྱུས་རིམ་པ་དང་པོ་ཐེན་ཁའུ་ཡིས་མགོ་བོ་དགྱེས་ཏེ་
རྟ་ཐོག་གི་དམག་དཔོན་ཆེན་མོར་བལྟས་ནས་གུས་གུས་ཞུམ་ཞུམ་ངང་ལག་རྐྱོང་གི་གུས་
འདུད་ཅིག་ཞུས།
“ཨུ་རུ་སུའི་གསང་མྱུལ་རེད་ཡཱ།" དམག་དཔོན་ཆེན་མོའི་མིག་ནང་དུ་འཕྲལ་མར་
རང་ཤེད་མཁྲེགས་བཟུང་ཅན་གྱི་འོད་ཅིག་འཁྱུག་སྟེ “སོད་ཅིག སོད་ཅིག” ཅེས་བརྗོད།
རྟ་དམག་གིས་དེ་མ་ཐག་དཔའ་དམ་འཕྱར་ཏེ་ལོ་ན་གཞོན་པའི་ཀྲུང་གོ་པ་དེའི་མགོ་
སྟེང་དུ་བརྒྱབ། ཀྲུང་གོ་བ་དེའི་མགོ་བོ་བར་སྣང་དུ་འགྲེ་ལོག་རྒྱག་གིན་ལྕང་སྡོང་སྐམ་པོ་
དེའི་རྩ་བར་ལྷུངས་ཤིང་། དུས་ཡུན་སྐད་ཅིག་མ་དེའི་ནང་ཁྲག་དམར་གྱིས་ས་འདམ་སེར་
པོའི་སྟེང་དུ་དམར་ཐིག་ཆེན་པོ་ཞིག་འཐེན།
“ཡག་པོ་བྱས་སོང་། ཧ་ཅང་ཡག་པོ་བྱས་སོང་།”
དམག་དཔོན་ཆེན་མོས་དགའ་སྤྲོའི་ངང་མགོ་ལྕོག་ལྕོག་བྱས་པ་དང་འབྲེལ་རྟ་ཕོ་
བསྐུལ་ནས་རྒྱང་རིང་དུ་སོང་།
རྟ་དམག་གིས་དམག་དཔོན་ཆེན་མོ་དེ་ནས་བྲལ་བར་མིག་སྐྱེལ་བྱས་རྗེས་སླར་ཁྲག་
དམར་གྱིས་སྦགས་པའི་དཔའ་དམ་བཟུང་སྟེ་ཀྲུང་གོ་བ་གཞན་དེའི་རྒྱབ་ཏུ་ལངས། ཁོའི་
བྱ་འགུལ་ཚང་མའི་ནང་དུ་དམག་དཔོན་ཆེན་མོ་ལས་དེ་བས་དམར་གསོད་གཏོང་རྒྱུར་
དགའ་བའི་ངང་ཚུལ་ཞིག་གིས་ཡོངས་སུ་ཁྱབ། “གལ་ཏེ་ཟེར་བའི་རྫབ་ཆེན་
དེ་ཡིན་ན་ངས་ཀྱང་གསོད་ཕོད་ཡཱ།” དམག་དཀྱུས་རིམ་པ་དང་པོ་ཐེན་ཁའུ་ཡིས་དེ་ལྟར
བསམ་བཞིན་ལྕང་སྡོང་སྐམ་པོའི་རྩ་བར་བསྡད། སྐབས་དེར་རྟ་དམག་གིས་ལག་ནང་གི་
དཔའ་དམ་སླར་འཕྱར་བྱུང་། ཡིན་ནའང་སྨ་ར་ཅན་གྱི་ཀྲུང་གོ་བ་དེས་ཁུ་སིམ་སིམ་ངང་
མགོ་བོ་ཕྱིར་བསྲིངས་ཤིང་། ཐ་ན་སྨིན་མ་ཡང་མི་འགུལ་
དམག་དཔོན་ཆེན་མོའི་རྗེས་སུ་སྙེག་པའི་ཅུན་ཤོག་ཁང་གི་དྲག་ཇུས་པའི་གྲས་ཀྲུང་
ཙོའོ་དམག་དཔོན་ཧུའེ་ཅི་སྐབས་དེར་རྟ་སྒའི་སྟེང་ནས་དཔྱིད་ཀྱི་གྲང་ངད་ཕྲན་བུ་ལྡན་
པའི་མི་མེད་ཐང་སྟོང་ལ་རྒྱང་ལྟ་བྱེད་བཞིན་མཆིས། འོན་ཀྱང་ཐག་རིང་གི་ཤིང་སྐམ་དེ་
དག་ཡིན་ནའང་འདྲ། མགོ་མཇུག་བསློགས་ནས་བསླངས་པའི་ལམ་འགྲམ་གྱི་རྡོ་རིང་ཡིན་
ནའང་འདྲ། ཚང་མ་ཀྲུང་ཙོའོ་དམག་དཔོན་གྱི་མཐོང་ལམ་དུ་ཚུད་མེད། དེ་ནི་ཁོའི་ཀླད་
པའི་ནང་རྒྱུན་དུ་རང་ཉིད་ཆེས་དགའ་བའི་སི་ཐང་ཏཱ་ཡི་བརྩམས་ཆོས་ནང་གི་སྐད་ཆ་
ཞིག་འཆར་བས་ཡིན་ཏེ།
“གཟེངས་རྟགས་བྲང་ཁ་ཁེངས་པར་བཏགས་པའི་མི་དེ་ཚོ་མཐོང་མ་ཐག་ང་ནི་
བཟོད་བསྲན་མི་ཐུབ་པར་སེམས་སུ་གཟེངས་རྟགས་དེ་དག་འཐོབ་ཆེད་ཁོ་ཚོས×× བྱ་བ་
མང་པོ་བྱས་ཡོད་ཨང་བསམ་གྱིན་འདུག”
ཁོས་གློ་བུར་དུ་རིག་པ་ཕྱིར་བཀུག་པ་ན་ད་གཟོད་རང་ཉིད་ཀྱི་བཞོན་རྟ་དམག་དཔོན་
ཆེན་མོའི་རྗེས་སུ་ལུས་ཏེ་བར་ཐག་རིང་པོས་ཆོད་ཡོད་པ་ཤེས། ཀྲུང་ཙོའོ་འཁྱག་འདར་
ཞིག་ཤོར་བ་དང་། དེ་རྗེས་བཞོན་རྟ་ལྕག་གིས་བསྐུལ་ནས་མདུན་དུ་བསྐྱོད་པ་ན་སྲབ་
མདའི་སྟེང་གི་ལྕགས་རིགས་ཁོ་ནས་ཉི་འོད་མག་མོག་གི་འོག་ཏུ་འོད་འཚེར་འཚེར་བྱེད།

གསུམ། གཡུལ་སའི་ཟློས་གར།

མིང་ཀྲེ་སྲིད་ལོ་སོ་བརྒྱད་པའི་ཟླ་བ་ལྔ་པའི་ཚེས་བཞི་ཉིན་ཨ་ཅི་ཉུའུ་སྦའོ་རུ་བཅའ་
སྡོད་བྱས་པའི་དམག་སྡེ་ཨང་ཡི་དམག་སྤྱི་ཁང་དུ་སྔ་དྲོར་རྣམ་ཤེས་འགུག་པའི་མཆོད་
འབུལ་བྱས་མ་ཐག་ཕྱི་དྲོར་སླར་ཟུར་བསྟན་འཁྲབ་སྟོན་གྱི་ཚོགས་ཆེན་འཚོག་རྒྱུའི་
གཏན་འཁེལ་བྱས། ཚོགས་ར་ནི་ཀྲུང་གོའི་གྲོང་གསེབ་ཏུ་རྒྱུན་དུ་མཐོང་རྒྱུ་ཡོད་པའི་ཐོག་
ཁ་མེད་པའི་གར་སྟེགས་དེ་རིགས་ཏེ། འཕྲལ་དུ་བརྩིགས་པའི་གར་སྟེགས་ཀྱི་མདུན་དུ་
ཡོལ་བ་ཞིག་བཀལ་བ་ཙམ་ཡིན། འོན་ཀྱང་འཁྲབ་འགོ་འཛུགས་རྒྱུའི་སྔོན་བཀོད་ཀྱི་དུས་
ཚོད་དེ། ཆུ་ཚོད་དང་པོའི་གོང་ནས་དམག་མི་འབོར་ཆེན་རྩྭ་གདན་བཏིང་བའི་ཚོགས་
ར་དེའི་ནང་དུ་འདུས་ཟིན། དམག་མི་དེ་ཚོས་ཅུང་བཙོག་པའི་དམག་གོས་ས་མདོག་
གྱོན་ཡོད་པ་དང་། མཆན་འོག་ཏུ་རྩེ་གྲི་རེ་བཅུག་ཡོད། ཁོ་ཚོ་ནི་ཆེས་ཡ་ང་བའི་ལྟད་མོ་
ལྟ་མཁན་སྐོར་ཞིག་ཡིན་པར་གདོན་མི་ཟ། ཁོ་ཚོར་ལྟད་མོ་བ་ཞེས་བརྗོད་པའི་དབང་དུ་
བཏང་ནའང་ཟུར་ཟའི་དོན་ལྡན་པར་གོ་འགྲོ། དེ་ལྟར་ཡིན་རྐྱེན་ཁོ་ཚོའི་གདོང་སྟེང་ནས་
མངོན་པའི་བག་ཕེབས་སྐྱིད་སྣང་གི་འཛུམ་ཆུང་དེ་མཐོང་དུས་དེ་བས་ཀྱང་ཡ་ང་རང་
ཤུགས་སུ་མཚོན་འོང་།
དམག་དཔོན་ཆེན་མོས་གཙོ་བོ་བྱས་པའི་དམག་སྤྱི་ཁང་དང་དམག་མཁོ་ཁང་གི་
དམག་དཔོན་རྣམས་དང་། དེ་མིན་ཕྱི་རྒྱལ་གྱི་དམག་དཔུང་མཉམ་འགྲོའི་དྲག་དཔོན་
རྣམས་གྲལ་སྟར་གཅིག་བསྒྲིགས་ཀྱིས་རྒྱབ་ཕྱོགས་ཀྱི་རི་ཆུང་སྒང་དུ་གནས། འདི་གར་
དྲག་ཇུས་པ་ཚོའི་དཔུང་རྟགས་དང་། ད་དུང་སྐུ་བཅར་དམག་དཔོན་ཚོའི་ཕུ་སྣེའི་སྟེང་གི་
མཐའ་རྒྱན་མཐོང་ཐུབ་ཅིང་། དེ་ཁོ་ནར་བལྟས་ནའང་འདི་གར་དམག་དཀྱུས་ལྟད་མོ་བའི་
སྡོད་གནས་ལས་ཆེས་ལྷག་པའི་རྒྱས་སྤྲོས་ཁྲོམ་བསྒྲགས་ཀྱི་རྣམ་པ་ཞིག་ཚོར་ཐུབ། ལྷག་
པར་དུ་ཕྱི་རྒྱལ་གྱི་དམག་དཔུང་མཉམ་འགྲོའི་དྲག་དཔོན་དེ་ཚོའི་ནང་ན་བླུན་རྨོངས་ཀྱི་
མིང་ངན་གང་སར་ཁྱབ་པའི་རྫབ་ཆེན་ཞིག་ཡིན་ནའང་རྒྱས་སྤྲོས་ཁྲོམ་བསྒྲགས་བྱེད་པའི་
རྣམ་པ་དེར་དམག་སྤྱི་ལས་ལྷག་པའི་རམ་འདེགས་ཀྱི་ཕན་ནུས་ཐོན་ཐུབ།
དེ་རིང་ཡང་དམག་དཔོན་ཆེན་མོ་ཁམས་དྭངས་བག་ཡངས་ཡིན་ཞིང་། གཅིག་ནས་
སྐུ་བཅར་དམག་དཔོན་ཆེ་གེ་མོ་དང་ཅི་ཞིག་གླེང་བ་དང་། གཉིས་ནས་འཁྲབ་ཚན་རེའུ་
མིག་ཡང་ཡང་བསློགས་ཏེ་ཞིབ་ལྟ་བྱེད། ཁོའི་མིག་ཟུང་གི་ནང་དུ་ཡང་ཐོག་མཐའ་བར་
གསུམ་དུ་ཉི་འོད་ལྟ་བུའི་ཞི་དུལ་གཤིས་འཇམ་གྱི་འཛུམ་མདངས་ཤིག་འཆར་འོང་།
ཡུད་ཙམ་ལས་མ་འདས་པར་འཁྲབ་སྟོན་འགོ་འཛུགས་པའི་དུས་ཚོད་དེ། ཆུ་ཚོད་
དང་པོ་ཟིན་སོང་། ཐབས་མཁས་ཀྱིས་མེ་ཏོག་ཡིང་ཧྭ་དང་ཉི་མའི་རི་མོ་བྲིས་པའི་འཁྲབ་
ཡོལ་གྱི་རྒྱབ་རོལ་ནས་ཆེས་འཛེར་བའི་པང་ཙེ་ཟློས་གར་གྱི་སྐད་སྒྲ་ཞིག་ཁྱབ་འོང་། དུས་
མཚུངས་སུ་ཟུར་བསྟན་འཁྲབ་སྟོན་གྱི་འགན་འཁུར་བ་ཧྲའོ་ཝེ་དམག་དཔོན་གྱི་ལག་པས་
འཁྲབ་ཡོལ་དེ་གར་སྟེགས་ཀྱི་ཟུར་དུ་འཐེན།
གར་སྟེགས་ནི་འཇར་པན་གྱི་ཁང་པའི་ནང་ངོས་ཀྱི་རྒྱན་སྤྲོས་ལྟར་མཛེས་བཅོས་
བྱས་པ་ཞིག་ཡིན་ཞིང་། ཁང་པའི་ཟུར་ཞིག་ཏུ་སྤུངས་པའི་འབྲས་ལྟང་གིས་ལྟད་མོ་བ་
རྣམས་ལ་འདི་ནི་འབྲས་ཀྱི་ཚོང་ཁང་ཞིག་ཡིན་པ་བསྟན་ཡོད། པང་ཁེབས་དཀྲིས་པའི་
འབྲས་ཚོང་ཁང་གི་ཚོང་བདག་གིས་ཐལ་མོ་རྡེབ་བཞིན “ཨ་ཀུའོ། ཨ་ཀུའོ” ཞེས་བོས་
པ་ན་ཁོ་ལས་གཟུགས་ཆེ་ཞིང་མགོ་སྐྲ་སུ་ལུ་ཅན་ཁམ་དཀར་དབྱིབས་སུ་བསྡམས་པའི་
གཡོག་མོ་ཞིག་ཐོན་འོང་། དེ་རྗེས། བྱུང་རིམ་བརྗོད་རིན་མེད་པའི་དགོད་སློང་ཟློས་གར་
ཐུང་ངུ་དེ་དེ་ལྟར་འཁྲབ་འགོ་བརྩམས།
གར་སྟེགས་སྟེང་དུ་བཞད་གད་སློང་བའི་དུམ་བུ་ཞིག་འགོ་ཚུགས་ཚེ་རྩྭ་གདན་སྟེང་
དུ་བསྡད་ཡོད་པའི་ལྟད་མོ་བའི་གནས་ལས་རིམ་བཞིན་དགོད་སྒྲ་ཆེན་པོ་ཞིག་གྲགས་
འོང་བ་མ་ཟད། ཐ་ན་མཇུག་ཏུ་ཡོད་པའི་དམག་དཔོན་དེ་ཚོའང་ཕལ་མོ་ཆེས་དགོད་སྒྲ་
སྒྲོག་པར་བྱེད། དེ་ཡང་དགོད་སྒྲ་དེ་དག་ཕན་ཚུན་རྩོད་རེས་བྱེད་པ་དང་འདྲ་ལ། འཁྲབ་
སྟོན་ལའང་དགོད་སློང་གི་གྲུབ་ཆ་ཇེ་མང་དུ་བསྣན་འོང་། མཇུག་མཐར་གཞི་ནས་གཟེར་
དབྱིབས་ཀྱི་ལྟོ་དཀྲིས་གྱོན་པའི་སྦྱིན་བདག་དང་ཤ་སྦྱར་སྨད་གཡོགས་དམར་པོ་གཅིག་
ཁོ་ན་གྱོན་པའི་གཡོག་མོ་གཉིས་ཕན་ཚུན་སྦར་འཇུས་རྒྱག་བཞིན་སྦེ་ག་འགྲན་པའི་སྣང་
ཚུལ་ཐོན་འོང་།
དགོད་སྒྲ་ཇེ་མཐོར་སོང་། དམག་མཁོ་ཁང་གི་ཏཱ་ཝེ་དམག་དཔོན་ཞིག་གིས་དགོད་
བྲོའི་སྣང་ཚུལ་དེར་བསུ་བ་ཞུ་ཆེད་ཐ་ན་ཐལ་མོ་བརྡེབས་ནས་བསྟོད་པ་འབུལ་རྒྱུའི་སྟ་
གོན་ཡང་བྱས་ཟིན། དེའི་ཚེ་ན་ཆེས་རྩུབ་པའི་ཁ་རྡུང་གི་སྐད་སྒྲ་ཞིག་གིས་ལྕག་ཚན་
བྲབས་པ་ལྟར་འུར་ཟིང་ཟིང་གི་དགོད་སྒྲ་ལྷིང་འཇགས་སུ་བཏང་།
“ཞབས་འདྲེན་དེ་འདྲ་ག་རེ་ཡིན་པའི་ཁུལ་རེད། འཁྲབ་ཡོལ་མགྱོགས་པོ་འཐེན་
ཞིག མགྱོགས་པོ་འཐེན་ཞིག་
སྐད་སྒྲ་དེ་དམག་དཔོན་ཆེན་མོའི་ཕྱོགས་ནས་ཁྱབ་འོང་བ་གསལ་པོ་རེད། དམག་
དཔོན་ཆེན་མོས་ལག་ཤུབས་གྱོན་པའི་ལག་ཟུང་དེ་ཆེས་སྦོམ་པའི་དཔའ་དམ་གྱི་ཡུ་བའི་
སྟེང་དུ་བཞག་སྟེ་རྣམ་འགྱུར་ནན་པོའི་སྒོ་ནས་གར་སྟེགས་ལ་ལྡིར་བཞིན་མཆིས།
འཁྲབ་ཡོལ་གྱི་དོ་དམ་པ་ཧྲའོ་ཝེ་དམག་དཔོན་གྱིས་དམག་དཔོན་ཆེན་མོའི་བཀའ་
ལྟར་འཚབ་འཚུབ་ངང་འཁྲབ་ཡོལ་འཐེན་ཏེ་སྐྲག་ནས་ཅི་བྱ་གཏོལ་མེད་དུ་གྱུར་པའི་
འཁྲབ་སྟོན་པ་དེ་དག་བཀབ། དུས་མཚུངས་སུ་སྐད་སྒྲ་ཆུང་ངུ་འགའ་ཞིག་ཕུད་རྩྭ་གདན་
སྟེང་གི་ལྟད་མོ་བ་རྣམས་ཀྱང་ཚང་མ་ཁ་རོག་ཏུ་གནས།
ཕྱི་རྒྱལ་གྱི་དམག་དཔུང་མཉམ་འགྲོའི་དྲག་དཔོན་རྣམས་དང་འདྲ་བར་གྲལ་སྟར་
གཅིག་ཏུ་གནས་པའི་ཀྲུང་ཙོའོ་ཧུའེ་ཅི་ཡང་མིག་མདུན་གྱི་ཁུ་སིམ་ལ་སྙིང་རྗེ་དབང་
མེད་དུ་སྐྱེས། མ་གཞིར་དགོད་སློང་གར་ཐུང་གིས་ཁོ་པའི་ངོ་གདོང་སྟེང་དུ་འཛུམ་བག་མ་
ཐོན་ཡང་ཁོས་ལྟད་མོ་བ་ཚོའི་མངོན་པར་འཕེལ་བའི་སྤྲོ་སྣང་ལ་བཅངས་པའི་སྙིང་རྗེའི་
རྣམ་འགྱུར་ལ་འགོག་རྐྱེན་བཟོ་མི་ཐུབ། འོ་ན་ཕྱི་རྒྱལ་གྱི་དྲག་དཔོན་ཚོའི་མདུན་དུ་ལུས་
གཅེར་བུར་སྦེ་ག་འགྲན་པའི་འཁྲབ་སྟོན་དེ་འཚམ་མམ་མི་འཚམ། གལ་ཏེ་ངོ་སོར་སྣང་
ཆེན་བྱས་ན་དེ་སྔ་ཡོ་རོབ་ཏུ་སློབ་སྦྱོང་ལོ་ཤས་བྱས་པའི་ཁོ་པར་ཕྱི་གླིང་པའི་སེམས་ཁམས་
ལ་ཤེས་རྟོགས་ཞིབ་ཕྲ་ཡོད་ཅེས་མི་བརྗོད་ཀ་མེད་ཡིན།
“ག་རེ་བྱས་སོང་ངམ།”
ཧྥ་རན་སིའི་དམག་དཔོན་ཡ་མཚན་ཚད་མེད་སྐྱེས་པ་འདྲ་སྟེ། ཁ་ཕྱིར་བསྐོར་ཏེ་ཀྲུང་
ཙོའོ་ཧུའེ་ཅི་ལ་ལྟ་ཙམ་བྱས་ནས་དེ་སྐད་དྲིས།
“དམག་དཔོན་ཆེན་མོས་འཁྲབ་སྟོན་མཚམས་འཇོག་བྱེད་དགོས་པའི་བཀའ་
བཏང་སོང་།”
“ག་རེ་ཡིན་ནམ།"
“ཐ་མལ་ཐལ་ཆེ་བས་རེད། དམག་དཔོན་ཆེན་པོ་ཐ་མལ་གྱི་བྱ་བར་ཞེན་པ་ལོག་
གི་རེད།”
དྲི་བ་དྲིས་ལན་དེའི་བར་ན་གར་སྟེགས་སྟེང་གི་པང་ཙེ་ཟློས་གར་གྱི་སྐད་སྒྲ་སླར་
གྲགས་བྱུང་། ཕལ་ཆེར་སྐད་སྒྲ་དེས་ལུས་ཟུངས་སླར་གསོ་བྱུང་བས་མིན་ནམ། ད་གིན་
འཆི་བ་ལྟར་འཇམ་ཐིང་ཐིང་དུ་གནས་པའི་དམག་མི་ཚོས་སྐབས་འདིར་ཇི་མི་སྙམ་པར་
ཐལ་མོ་རྡེབ་འོང་། ཀྲུང་ཙོའོ་ཧུའེ་ཅིས་ཀྱང་རྡོག་ཁྲེས་ལྗིད་པོ་ཞིག་ཕབ་པ་ལྟར་ཕྱོགས་
བཞིར་སྐོར་ལྟ་ཞིག་བྱས། གྲལ་སྟར་གཅིག་ཏུ་འཁོད་པའི་མཐའ་འཁོར་གྱི་དམག་དཔོན་
ཚོས་འཛེམ་ཟོན་བྱེད་ཅིང་། སྐབས་རེར་མིག་ལམ་གར་སྟེགས་ལ་ཕྱོགས་པ་དང་། སྐབས་
རེར་གར་སྟེགས་ནས་བསྣུར་ཞིང་། དེའི་ནང་གི་མི་གཅིག་ཁོ་ན་སྔར་བཞིན་ལག་པ་དམག་
གྲིའི་སྟེང་དུ་བཞག་སྟེ་བློ་ཁ་རྩེ་གཅིག་གིས་འཁྲབ་ཡོལ་ཕྱེ་མ་ཐག་པའི་གར་སྟེགས་ལ་
ལྡིར་ནས་མཆིས།
དེ་རྗེས་ཀྱི་ལེའུ་དེ་ཏག་ཏག་སྔོན་གྱི་ནང་དོན་ལས་ལྡོག་སྟེ་མི་ཆོས་ཀྱི་བྲོ་བ་ཆེར་
ལྡན་པའི་ཟློས་གར་རྙིང་པ་ཞིག་ཡིན། གར་སྟེགས་སྟེང་དུ་ཡོལ་སྒྲོམ་ཕུད་ད་དུང་སྤར་
ཟིན་པའི་ཤོག་བུའི་སྒྲོན་ཁེབས་ཅན་གྱི་སྒྲོན་སྟེགས་གྲུ་བཞི་ཞིག་བསྒྲིགས་ཡོད། དེ་གར་
མཁུར་རུས་འབུར་དུ་དོད་ཅིང་སྒེག་འཆོས་མ་ཉམས་པའི་བུད་མེད་དར་མ་ཞིག་དང་།
མཇིང་པ་ཐུང་ཞིང་སྦོམ་པའི་ཚོང་པ་ཞིག་ཁ་གཏད་དུ་ཆང་རག་འཐུང་བཞིན་མཆིས།
སྒེག་ཉམས་ལྡན་པའི་བུད་མེད་དར་མས་སྐད་སྒྲ་ཕྲ་ཞིང་མཐོན་པོས་ཡང་ནས་ཡང་དུ་
ཚོང་པ་དེར “སྲས་བགྲེས་པ” ཟེར། འོན་ཀྱང་ཀྲུང་ཙོའོ་དམག་དཔོན་ཧུའེ་ཅིས་གར་
སྟེགས་ལ་ཡེ་ནས་མ་བལྟས་པར་སྔར་མུས་བཞིན་རང་ཉིད་ཀྱི་ཕྱིར་དྲན་ཀློང་དུ་བསྐྱོད་པ་
སྟེ། ལོ་ན་བཅུ་གཉིས་བཅུ་གསུམ་དུ་སོན་པའི་ན་ཆུང་ཞིག་གླུ་གར་ཁང་གི་ཐོག་ས་གཉིས་
པའི་རྒྱུག་ཁྲར་བསྙེས་ནས་བསྡད་ཡོད། གར་སྟེགས་སྟེང་ན་ཐུར་དུ་དཔྱངས་པའི་མེ་ཏོག་
ཡིང་ཧྭ་ཡི་ཡལ་འདབ་དང་། ད་དུང་སྒྲོན་འོད་ནུབ་ལ་ཉེ་བའི་ཁྲོམ་ལམ་གྱི་རྒྱབ་ལྗོངས་
མཆིས། ཧོ་ཀོང་གི་མི་འཇིག་སྒོ་མོ་གཡོན་སྲུང་བའི་སྡོང་གྲོགས་ཏེ། ཕལ་མིང་ལ་དོང་ཙེ་
གཉིས་ཀྱི་ཐོན་ཀྲོའུ་ཟེར་བ་དེས་ལག་པར་རྩྭ་ཞྭ་ཞིག་བཟུང་སྟེ་ངོ་སྟོན་གྱི་སྟངས་སྟབས་
མཚར་པོ་ཞིག་བསྒྱུར་བས་ན་ཆུང་གི་ཡིད་དབང་ཡོངས་སུ་འཕྲོགས་ཏེ་གར་སྟེགས་ལ་ལྟ་
བཞིན་དབུགས་རྒྱུན་ཡང་བསྒོམས། རེད་ལགས། ཁོ་པ་རང་ཉིད་ལའང་དེ་སྔ་དེ་ལྟའི་དུས་
རབས་ཡོད་མྱོང་
“འཁྲབ་སྟོན་མཚམས་ཞོག ད་དུང་ཡང་འཁྲབ་ཡོལ་མི་འཐེན་པ་ཅི་ཡིན། མགྱོགས
པོ་བྱོས། མགྱོགས་པོ་འཁྲབ་ཡོལ་འཐེན་ཞིག
འགད་རྫས་དང་འདྲ་བའི་དམག་དཔོན་ཆེན་མོའི་སྐད་སྒྲ་དེས་ཀྲུང་ཙོའོ་དམག་
དཔོན་གྱི་དྲན་གསོ་སིལ་བུར་གཏོར། ཀྲུང་ཙོའོ་དམག་དཔོན་གྱིས་མིག་རྒྱང་ཡང་བསྐྱར་
གར་སྟེགས་སྟེང་དུ་སྒྱུར་སྐབས་ཧྲའོ་ཝེ་དམག་དཔོན་དངངས་སྐྲག་ངང་འཁྲབ་ཡོལ་འཐེན་
བཞིན་གར་སྟེགས་སྟེང་དུ་རྒྱུག་གིན་ཡོད་པ་རིག་ཅིང་། སྐྱེས་པ་དང་བུད་མེད་ཀྱི་གྱོན་
གོས་དང་སྐ་རགས་ཡོལ་སྒྲོམ་སྟེང་དུ་བཀལ་ཡོད་པ་རབ་རིབ་ཅིག་མཐོང་ཐུབ།
ཀྲུང་ཙོའོ་དམག་དཔོན་སྡུག་གད་དབང་མེད་དུ་ཤོར། “འཁྲབ་སྟོན་གྱི་འགན་འཛིན་
པར་ཡང་གོ་ཤེས་གཏན་ནས་མེད་པ་འདྲ། དམག་དཔོན་ཆེན་མོས་ཐ་ན་ཕོ་མོ་སྦེ་ག་འགྲན་
པའི་འཁྲབ་སྟོན་ཡང་བཀག་སྡོམ་བྱས་ན་ཕོ་མོའི་འཁྲིག་སྤྱོད་ཀྱི་ཚུལ་ལ་དེ་བས་ལྟད་མོ་
བལྟས་ནས་སྡོད་མི་སྲིད་པ་ལོས་ཡིན།” ཁོས་དེ་ལྟར་བསམ་བཞིན་ཁ་རྡུང་གི་སྒྲ་གྲགས་
སའི་གནས་ལ་བལྟས་པས་དམག་དཔོན་ཆེན་མོ་ངོ་གདོང་ཆེས་མི་དགའ་བའི་རྣམ་འགྱུར་
གྱིས་ཁེངས་བཞིན་དེ་གར་འཁྲབ་སྟོན་གྱི་འགན་འཁུར་མཁན་རིམ་པ་དང་པོའི་རྩིས་
གཉེར་དང་ཅི་ཞིག་རྗོད་ཀྱིན་མཆིས།
སྐབས་དེར་ཀྲུང་ཙོའོ་དམག་དཔོན་གྱིས་སྣང་མེད་ནང་ཁ་གཟན་པའི་ཨ་རིའི་དྲག་
དཔོན་དེས་གྲལ་མཚེས་ཀྱི་ཧྥ་རན་སིའི་དྲག་དཔོན་ལ་འདི་ལྟར་བཤད་པ་ཐོས།
“དམག་དཔོན་ཆེ་མོNཡང་དཀའ་ཁག་ཆེན་པོ་རེད། གང་ཡིན་ཞེ་ན། དམག་སྤྱི་བྱེད་
དགོས་ལ་ཞིབ་བཤེར་དཔོན་ཡང་བྱེད་དགོས་ཀྱི་འདུག"
དུས་ཡུན་སྐར་མ་བཅུ་འགོར་རྗེས་མཐར་འཁྲབ་ཚན་གསུམ་པ་འགོ་ཚུགས་སོང་།
ཐེངས་འདིར་ཡང་ཐོག་མའི་འགོ་འཛུགས་ལྟར་ཤིང་གཏུན་རྡུང་བའི་སྒྲ་གྲགས་མོད།
དམག་དཀྱུས་རྣམས་ཀྱིས་སླར་ཐལ་མོ་བརྡེབས་ནས་བསྔགས་བརྗོད་མི་བྱེད།
“ངོ་མ་ཡ་ང་བ་ལ། མི་གཞན་གྱི་ལྟ་སྐུལ་འོག་ཏུ་ཟློས་གར་ལ་ལྟ་བ་དང་གཅིག་
མཚུངས་རེད།”
ཀྲུང་ཙོའོ་དམག་དཔོན་ཧུའེ་ཅིས་སྙིང་རྗེ་ཚད་མེད་སྐྱེས་པ་ལྟར་དམག་ལྭ་ས་མདོག་
གྱོན་པ་དང་། སྐད་ཆ་ཤུགས་ཆེ་ཙམ་ཡང་བརྗོད་མི་ཕོད་པའི་མི་ཚོགས་དེ་དག་ལ་སྐོར་
ལྟ་བྱས།
འཁྲབ་ཚན་གསུམ་པའི་གར་སྟེགས་དེ་འཁྲབ་ཡོལ་ནག་པོའི་མདུན་དུ་ལྕང་སྡོང་
གཉིས་གསུམ་ཞིག་བཙུགས་ཡོད། ཕལ་ཆེར་གནས་གང་ཞིག་ནས་བཅད་ནས་འཁྱེར་ཡོང་
བ་འདྲ་སྟེ། སྡོང་མགོར་ད་དུང་ཡང་ལྕང་ལོ་སོས་པ་སྐྱེས་ནས་འདུག ངོ་གདོང་སྨ་རས་
ཁེངས་ཤིང་། ཉེན་རྟོག་པུའུ"འདྲ་བའི་སྐྱེས་པ་ཞིག་གིས་དེ་གར་ལོ་གཞོན་སྐོར་ཞིབ་ཉེན་
རྟོག་པ་ཞིག་ལ་བརྙས་བཅོས་བྱེད་བཞིན་མཆིས། ཀྲུང་ཙོའོ་དམག་དཔོན་ཧུའེ་ཅིས་སོམ་
ཉིའི་ངང་འཁྲབ་ཚན་རེའུ་མིག་ལ་ལྟ་ཙམ་བྱས་པས་སྟེང་དུ “མེ་མདའ་འཁྱེར་བའི་རྐུན་
ཇག་ཆིང་ཧྲུའེ་ཏིང་ཇི་ཏཱ་ཁྲོན་གྱི་མཐའ་རུ་འཛིན་བཟུང་བྱས་པའི་དུམ་བུ་ཞིག” ཅེས་
འཁོད་ཡོད།
ཉེན་རྟོག་པུའུ་དེ་ནས་བྲལ་རྗེས་ན་གཞོན་སྐོར་ཞིབ་ཉེན་རྟོག་པས་སྒྲོ་འདོགས་ཀྱིས་
ནམ་མཁར་གཏད་དེ་དབུགས་རིང་འབྱིན་བཞིན་ཆིག་ལབ་རིང་པོ་ཞིག་གི་འགོ་བརྩམས།
བསྡུས་དོན་ནི་ཁོས་མེ་མདའ་འཁྱེར་བའི་རྐུན་ཇག་དེའི་རྗེས་སྙེག་ཡུན་རིང་བྱས་མོད། ཕ་
རོལ་པོ་འཛིན་བཟུང་ཁྲིམས་སྦྱོར་གཏན་ནས་བྱེད་མ་ཐུབ། དེ་ལྟར་ཤོད་བཞིན་པའི་སྐབས་
ན་ཁོས་མིའི་གྲིབ་གཟུགས་ཤིག་འགུལ་བ་མཐོང་། ཕ་རོལ་པོས་མི་མཐོང་བའི་ཆེད་དུ་ཁོས་
ཏཱ་ཁྲོན་གྱི་ཆུ་བོར་མཆོངས་ནས་གབ་སྡོད་བྱ་རྒྱུའི་ཐག་བཅད། ཁོས་གོག་བགྲོད་བྱེད་བཞིན་
སྔོན་ལ་མགོ་བོ་རྒྱབ་ཕྱོགས་ཀྱི་འཁྲབ་ཡོལ་ནག་པོའི་ཕྱི་རུ་སྦས། འོན་ཏེ་ཇི་ལྟར་བལྟས་
ཀྱང་ངང་ཚུལ་དེ་ནི་ཏཱ་ཁྲོན་གྱི་ཆུ་བོའི་ནང་དུ་གབ་པ་མིན་པར་དེ་ལས་ལྡོག་སྟེ་ཉལ་གུར་
གྱི་ནང་དུ་འཛུལ་བ་དང་འདྲ།
སྐབས་ཤིག་རིང་སྟོང་སང་སང་གི་གར་སྟེགས་སྟེང་དུ་མི་རྣམས་རྦ་རླབས་ཀྱི་ལྡིང་སྒྲ་
དྲན་པར་བྱེད་པའི་རྔ་ཆེན་གྱི་སྐད་སྒྲ་ཁོ་ན་ལས་མེད། ལོང་བ་ཞིག་གློ་བུར་དུ་གར་སྟེགས
ཀྱི་གཞོགས་གཅིག་ནས་ཐོན་འོང་། ལོང་བས་འཁར་བར་བརྟེན་ནས་ཐད་ཀར་གར་སྟེགས་
ཀྱི་གཞོགས་གཞན་དེར་འགྲོ་བའི་སྐབས་ན་ད་གིན་གྱི་སྐོར་ཞིབ་ཉེན་རྟོག་པ་དེས་འཁྲབ་
ཡོལ་ནག་པོའི་ཕྱི་རོལ་ནས་མཆོངས་ཡོང་སྟེ་སྐད་ཤུགས་ཆེན་པོས “མེ་མདའ་འཁྱེར་
བའི་རྐུན་ཇག་ཆིང་ཧྲུའེ་ཏིང་ཇི། ཁྱོད་འཛིན་བཟུང་བྱས་པ་ཡིན” ཞེས་བརྗོད། སྐད་སྒྲ་
མཚམས་མ་ཆད་གོང་དུ་ཁོས་ལོང་བའི་ཕྱོགས་སུ་མཆོངས། ལོང་བས་དེ་མ་ཐག་ཁ་གཏད་
འཇལ་རྒྱུའི་ཚུགས་ཀ་བསྟན་ཅིང་། དུས་མཚུངས་སུ་མིག་ཐོལ་གྱིས་གདངས། “བློ་ཕམ་
པ་ཞིག་ལ་མིག་ཆུང་ཐག་ཆོད་འདུག” ཀྲུང་ཙོའོ་དམག་དཔོན་གྱིས་འཛུམ་དམུལ་བཞིན་
སེམས་ནང་ནས་བྱིས་པའི་སྤྱོད་ཚུལ་གྱི་གདེང་འཇོག་དེ་འདྲ་ཞིག་བྱས།
གར་སྟེགས་སྟེང་དུ་དམར་འཛིང་འགོ་ཚུགས། མེ་མདའ་འཁྱེར་བའི་རྐུན་ཇག་དེས་
མཚང་མིང་དང་མཚུངས་པར་ངོ་མ་ཐུང་མདའ་ཞིག་འཁྱེར་ཡོད། མེ་མདའ་འཕེན་ཐེངས་
གཉིས། འཕེན་ཐེངས་གསུམ། ཐུང་མདས་ཟམ་མི་ཆད་པར་མེ་ལྕེ་ཕྱིར་སྐྱུག འོན་ཀྱང་
སྐོར་ཞིབ་ཉེན་རྟོག་པས་དཔའ་ངར་ཞུམ་མེད་ཀྱིས་མཐར་ལོང་བར་བརྫུས་པའི་མི་དེ་ཐག་
པས་བསྡམས། སྐབས་དེར་དམག་མི་རྣམས་ཀྱང་རང་དབང་མེད་པར་སེམས་འགུལ་ཐེབས།
འོན་ཏེ་སྔར་བཞིན་སྐད་སྒྲ་ཅི་ཡང་མི་འདོན།
ཀྲུང་ཙོའོ་དམག་དཔོན་གྱིས་མིག་རྒྱང་དམག་དཔོན་ཆེན་མོའི་ཕྱོགས་སུ་བསྒྱུར།
དམག་དཔོན་ཆེན་མོ་ནི་སྔར་བཞིན་བློ་རྩེ་གཅིག་སྒྲིམ་ངང་གར་སྟེགས་ལ་ཅེར་ཡོད་མོད།
ཁོའི་ངོ་སྟེང་གི་རྣམ་འགྱུར་ད་གིན་ལས་ཧ་ཅང་འཇམ་དུ་སོང་ཡོད།
སྐབས་དེའི་གར་སྟེགས་སྟེང་དུ་ཉེན་རྟོག་ཧྲུའུ་ཡི་ཧྲུའུ་ཀྲང་དང་དེའི་མངའ་འོག་
གིས་གློ་བུར་དུ་གཞོགས་གཅིག་ནས་འུར་ཡོང་། སྐོར་ཞིབ་ཉེན་རྟོག་པ་ནི་ལོང་བ་རྫུན་
མ་དང་དམར་འཛིང་བྱེད་པའི་ནང་མདེའུ་ཕོག་རྐྱེན་དྲན་མེད་དུ་བརྒྱལ་བར་གྱུར། ཧྲུའུ་
ཀྲང་གིས་འཕྲལ་དུ་མྱུར་སྐྱོབ་བྱས་པ་དང་། མངའ་འོག་ཚོས་མེ་མདའ་འཁྱེར་བའི་རྐུན་
ཇག་ལམ་སེང་བཙན་ཁྲིད་བྱས། དེ་རྗེས་གར་སྟེགས་དེ་ཟློས་གར་རྙིང་པའི་ལུགས་ལྟར་
ཧྲུའུ་ཀྲང་དང་སྐོར་ཞིབ་ཉེན་རྟོག་པས་སྐྱོ་གདུང་གི་དབུགས་རིང་རང་དགར་འབྱིན་པའི་
གནས་སུ་གྱུར། ཧྲུའུ་ཀྲང་གིས་སྤྱི་སྐྱོང་གྲགས་ཆེ་ཡང་དཔོན་གནས་མི་འཛིན་པའི་དེ་སྔའི་
མི་སྣ་ལྟར་སྐོར་ཞིབ་ཉེན་རྟོག་པར་ཁ་ཆེམས་འདྲ་འཇོག་རྒྱུ་ཡོད་མེད་དྲིས། སྐོར་ཞིབ་ཉེན་
རྟོག་པས་རང་ཉིད་ཀྱི་ཕ་ཡུལ་དུ་ད་དུང་ཨ་མ་རྒན་མོ་ཞིག་ཡོད་ཟེར། ཧྲུའུ་ཀྲང་གིས་ཡུམ་
གྱི་དོན་ལ་ཁྱེད་རང་སེམས་ཁྲལ་བྱ་མི་དགོས། དེ་མིན་འཆི་ཁར་ཁྱེད་རང་ལ་ད་དུང་སེམས་
ཁྲལ་བྱེད་དགོས་པའི་དོན་གཞན་ཅི་ཞིག་ཡོད་ཅེས་དྲིས། སྐོར་ཞིབ་ཉེན་རྟོག་པས་གཞན
ཅི་ཡང་མེད། མེ་མདའ་འཁྱེར་བའི་རྐུན་ཇག་འཛིན་བཟུང་བྱེད་ཐུབ་པས་ང་རང་ཡིད་
ཚིམས་སོང་ཞེས་བཤད།
སྐབས་དེར་སྐད་སྒྲ་ཐྲག་ཐྲིག་མེད་པའི་ཚོགས་རའི་ནང་ནས་དམག་དཔོན་ཆེན་མོའི་
སྐད་སྒྲ་ལན་གསུམ་གྲགས་འོང་། ཡིན་ནའང་ད་ཐེངས་གཤེ་སྒྲ་མིན་པར་སེམས་འགུལ་
ཐེབས་ནས་ཡི་རང་ཚད་མེད་བྱུང་བའི་བསྔགས་བརྗོད་ཀྱི་སྒྲ་ཡིན།
“ཧ་ལས་དགོས་པའི་གསར་བུ། དེ་འདྲ་ཡིན་པས་ད་གཟོད་འཇར་པན་གྱི་ཕོ་རབ་
རེད་ཅེས་བཤད་ཆོག"
ཀྲུང་ཙོའོ་དམག་དཔོན་ཧུའེ་ཅིས་སླར་མིག་མདའ་ལྐོག་ཏུ་དམག་དཔོན་ཆེན་མོའི་
ལུས་སྟེང་དུ་འཕངས། དེས་ན་ཁོས་ཉི་མས་སྨུག་པོར་བསྲེགས་པའི་དམག་དཔོན་ཆེན་
མོའི་མཁུར་ཚོས་སྟེང་གི་མཆི་མ་བཞུར་ཤུལ་ནས་འོད་འཚེར་བ་རིག “དམག་དཔོན་
ཆེན་མོ་ནི་མི་བཟང་ཞིག་རེད་ཨང་།” སྣང་ཆུང་ཅུང་ཟད་ལྡན་པ་ཕུད་ཀྲུང་ཙོའོ་དམག་
དཔོན་ཡང་དམག་དཔོན་ཆེན་མོར་དགའ་སྣང་མངོན་གསལ་ཞིག་སྐྱེ་འགོ་ཚུགས།
སྐབས་དེར་བསྔགས་འབོད་གཟབ་རྒྱས་ཀྱི་ཁྲོད་དུ་འཁྲབ་ཡོལ་དལ་བུར་འཐེན། ཀྲུང་
ཙོའོ་དམག་དཔོན་ཧུའེ་ཅིས་དུས་དེ་དང་བསྟུན་ནས་སྟོད་སྒུར་ཙམ་བྱས་ཏེ་རྐུབ་བཏེགས་
ཀྱི་སྟེང་ནས་ལངས་ཐོག་ཚོགས་རའི་ཕྱི་རོལ་དུ་བསྐྱོད།
སྐར་མ་སུམ་ཅུའི་རྗེས་སུ་ཀྲུང་ཙོའོ་དམག་དཔོན་ཐ་མག་ཁ་ལ་བརྒྱུས་ནས་དྲག་ཇུས་
པ་གཅིག་མཚུངས་ཡིན་པའི་ཧྲའོ་ཙོའོ་དམག་དཔོན་ཀྲུང་ཚུན་དང་ལྷན་དུ་གྲོང་སྣེའི་ཐང་
རྒོད་སྟེང་དུ་གོམ་སྟབས་དལ་པོས་འཆམ་བཞིན་མཆིས།
“ཧྲེ་ཤོག་ཨང×པའི་འཁྲབ་སྟོན་དངོས་གནས་ལེགས་གྲུབ་ཆེན་པོ་བྱུང་སོང་ཟེར་
དེ་འདྲ་ཤོད་དུས་ཀྱང་ཧྲའོ་ཙོའོ་དམག་དཔོན་ཀྲུང་ཚུན་གྱིས་ད་དུང་ཨུའེ་ལན་སྐུ་
ཐོག་གཉིས་པའི་ངང་ཚུལ་གྱི་ཁོ་པའི་སྨ་ར་དེར་བྱིལ་བྱིལ་བྱེད།
“ཧྲེ་ཤོག་ཨང×པའི་འཁྲབ་སྟོན་ཨེ། ཨོ། ཁྱེད་རང་གིས་མེ་མདའ་འཁྱེར་བའི་རྐུན་
ཇག་གི་ཟློས་གར་དེར་ཟེར་གྱི་ཡོད་དམ།"
“ཟློས་གར་དེ་ཁོ་ནར་ཟེར་བ་མིན། རྗེས་སུ་སྐུ་ཞབས་ཀྱིས་སླར་འཁྲབ་སྟོན་གྱི་
འགན་འཁུར་བ་བོས་ནས་ཁོ་ཚོ་སྐབས་འཕྲལ་ལེའུ་ཞིག་སྣོན་དུ་བཅུག་སོང་། ཐེངས་
འདིར་འཁྲབ་པ་ནི་ཁྲེ་ཡོན་ཡུན་ཚཱ'རེད། ཟློས་གར་དེའི་མིང་ལ་ཅི་ཟེར་ལྟོས་ཨ། ‘ཆང་
དཀར་བཏེགས་ནས་ཞལ་གྱེས་གླེང་མོ་བྱེད' ཟེར་བ་མིན་ནམ།
ཀྲུང་ཙོའོ་དམག་དཔོན་ཧུའེ་ཅིས་འཛུམ་བཞིན་དུ་མཐའ་ཡས་ཐང་རྒོད་ལ་རྒྱང་ལྟ་
བྱས། ཉི་འོད་ལྗང་མདོག་གི་ཁྲེ་རྒོད་ཁེངས་པར་སྐྱེས་པའི་ས་གཞིར་འཕྲོས་པ་ན་མངོན་
མེད་ཀྱི་ཚ་རླབས་ཤིག་འཕྱུར་འོང་།
“ཟློས་གར་དེ་ཡང་དེ་བཞིན་དུ་ལེགས་གྲུབ་ཆེན་པོ་བྱུང་སོང་།” ཧྲའོ་ཙོའོ་དམག་
དཔོན་ཀྲུང་ཚུན་གྱིས་མུ་མཐུད་ནས་བཤད་རྒྱུར། “བཤད་སྲོལ་ལ་སྐུ་ཞབས་ཀྱིས་ཧྲེ་ཤོག་
ཨང× པའི་འཁྲབ་སྟོན་འགན་འཁུར་བར་དོ་ནུབ་ཆུ་ཚོད་བདུན་པའི་ཐོག་སླར་གཞས་མ་
གཏམ་གྱི་འཁྲབ་སྟོན་ཞིག་གྲབས་གཤོམ་བྱེད་པར་མངགས་འདུག”
“གཞས་མ་གཏམ་གྱི་འཁྲབ་སྟོན་ཨེ། མི་ཞིག་གཅིག་བརྗོད་ཁ་ཤགས་འཁྲབ་ཏུ་
འཇུག་འདོད་པ་ནི་ཨེ་ཡིན།"
“མ་རེད། གོ་ཐོས་སུ་སྒྲུང་གཏམ་འཁྲབ་སྟོན་བྱེད་ཀྱི་རེད་ཟེར། ‘ཧྲུའེ་ཧུའུ་ཡི་སྒོ་
"སེར་བ༸རྒྱལ་ཁབ་ཁག་ཏུ་སྐོར་སྐྱོད་བྱེད་པ’
ཀྲུང་ཙོའོ་དམག་དཔོན་ཧུའེ་ཅིས་འཛུམ་མདངས་སྐྱོ་པོ་ཞིག་བསྟན། འོན་ཀྱང་ཕ་
རོལ་པོས་སེམས་འཛིན་ཅི་ཡང་མེད་པར་སྔར་བཞིན་སྤྲོ་བ་འཕེལ་བའི་སྐད་གདངས་ཀྱིས་
མུ་མཐུད་ནས་བཤད་རྒྱུར།
“བཤད་སྲོལ་ལ་སྐུ་ཞབས་སྒོ་སེར་བར་མཉེས་པོ་ཡོད་སྐད་འདུག ཁོང་གིས་དེ་སྔ་ང་
རང་བློན་པོ་ཞིག་གི་ཆ་ནས་ཧྲུའེ་ཧུའུ་ཡི་སྒོ་སེར་བ་དང་ཅཱ་ཐེང་ཆིང་ཀྲེང'ལ་གུས་སེམས་
ཆེ་ཤོས་བཅངས་ཡོད་ཅེས་གསུངས་མྱོང་འདུག”
ཀྲུང་ཙོའོ་དམག་དཔོན་ཧུའེ་ཅིས་ལན་མ་བཏབ་པར་མགོ་སྟེང་གི་བར་སྣང་ལ་བལྟས་
ནས་བསྡད། ཉི་མ་ཁ་ཆུ་ལྟ་བུའི་བར་སྣང་གི་སྤྲིན་པ་ཐར་ཐོར་དེ་དག་ལྕང་ལོའི་གསེབ་ནས་
དལ་རླུང་གི་རྒྱུ་ཕྱོགས་དང་བསྟུན་ཏེ་རྒྱུ། ཀྲུང་ཙོའོ་དམག་དཔོན་གྱིས་རྡོག་ཁྲེས་ལྗིད་པོ་
ཞིག་ཕབ་པ་ལྟར་དབུགས་རིང་ཞིག་འབྱིན།
“མ་གཞིར་བྱང་ཤར་ས་ཁུལ་དུ་ཡིན་མོད། མིག་སྔར་དཔྱིད་ཀ་འཆར་འདུག”
“རྒྱལ་ནང་དུ་ཕལ་ཆེར་གྱོན་པ་ནང་ཤ་ཅན་གོན་ཟིན་ཚོད་རེད།”
ཧྲའོ་ཙོའོ་དམག་དཔོན་ཀྲུང་ཚུན་གྱི་སེམས་ལ་ཏུང་ཅིན་དང་། ཟས་བཟོ་བར་མཁས་
པའི་ཆུང་མ། སློབ་ཆུང་འགྲིམ་བཞིན་པའི་བུ་བཅས་དྲན་པས་ཁོ་པ་ཡིད་ཅུང་ཟད་མུག་
པར་གྱུར།
“ཕ་གིར་མངར་ཁམ་མེ་ཏོག་ཞལ་ཁ་བྱེ་འདུག"
ཀྲུང་ཙོའོ་དམག་དཔོན་ཧུའེ་ཅིས་རྒྱང་རིང་གི་གྱང་སྟེང་དུ་ཡོད་པའི་མེ་ཏོག་དམར་
པོའི་ཚོམ་བུ་ཆེན་པོ་ཞིག་ལ་མཛུབ་མོ་བཙུགས་ཏེ་སྤྲོ་སེམས་རབ་ཏུ་འཕེལ་བའི་ངང་དེ་
ལྟར་བཤད། Ecoute, Madeline གོ་མེད་ཚོར་མེད་ཀྱི་བར་ན་ཀྲུང་ཙོའོ་དམག་
དཔོན་གྱི་ཀླད་པའི་ནང་དུ་ཡུས་ཀོའི་སྙན་ངག་ཅིག་འཆར་འོང་།

བཞི། ཕ་དང་བུ།

ཏཱ་ཀྲེང་སྲིད་ལོ་བདུན་པའི(1918ལོ)ཟླ་བ་བཅུ་པའི་མཚན་མོ་ཞིག་ལ་ཧྲའོ་ཅང་དམག་
དཔོན་ཀྲུང་ཚུན་ཏེ། དེ་སྔ་ཅུན་ཤོག་ཁང་གི་དྲག་ཇུས་པ་ཧྲའོ་ཙོའོ་དམག་དཔོན་ཙམ་
ཡིན་པའི་ཀྲུང་ཚུན་མེ་སྤར་བའི་ཞོལ་ཅཱ་ཐ་མག་ཧཱ་ཝ་ནཱ་རྟགས་ཅན་ཁ་ལ་བརྒྱུས་ཏེ་ཅི་
བསམ་འདི་བསམ་མེད་པའི་ངང་ནུབ་ལུགས་ཀྱི་མགྲོན་སྣེ་ཁང་དེའི་ནང་གི་སྤྲོ་བདེའི་རྐུབ་
བཏེགས་ལ་བསྙེས་ནས་བསྡད་ཡོད།
ལོ་ངོ་ཉི་ཤུ་ལྷག་ཙམ་གྱི་རིང་ལ་ཁོམ་ནས་བསྡད་པའི་ལོ་ཟླས་ཧྲའོ་ཅང་དམག་དཔོན་
དེ་མི་རྣམས་ཀྱིས་གུས་བཀུར་བྱེད་པའི་རྒན་པོ་ཞིག་ཏུ་བསྒྱུར་ཡོད། ལྷག་དོན་དོ་ནུབ་ཕལ་
ཆེར་འཇར་པན་གྱི་ཕྱུ་པ་གྱོན་ཡོད་པས་ཡིན་ཡང་སྲིད་དེ། ཁོའི་སྐྱ་ཐེར་ཐེར་གྱི་ཐོད་པ་
དེའི་མཐའ་འཁོར་དང་། ད་དུང་ཤ་གནད་ལུག་པའི་ཁ་ཟུར་ཚང་མར་ངང་ཚུལ་ཞིག་གིས་
ལྡིང་སྐོར་རྒྱག་པས་དེས་ཁོ་པ་དེ་བས་མི་བཟང་ལྷད་མེད་ཅིག་ཏུ་མངོན་འོང་། ཧྲའོ་ཅང་
དམག་དཔོན་གྱིས་རྐུབ་བཏེགས་ཀྱི་རྒྱབ་ལ་བསྙེས་ཏེ་སྐྱིད་སྣང་ངང་ཉེ་འཁོར་ལ་མིག་ལྟ་
བྱས།དེ་ནས་ཁོས་གློ་བུར་དུ་དབུགས་རིང་གི་སྒྲ་ཞིག་བཏོན་བྱུང་།
ཁང་པའི་ནང་གི་གྱང་ངོས་གང་སར་པར་སྒྲོམ་བཀལ་ཡོད་པ་དང་། པར་སྒྲོམ་ནང་
གི་པར་རིས་ཚང་མ་ནུབ་གླིང་གི་རི་མོ་བསྐྱར་དཔར་བྱས་པ་ཤ་སྟག་ཡིན། དེའི་ནང་ནས་
གཅིག་ནི་སྒེའུ་ཁུང་ལ་བསྙེས་ནས་ལངས་པའི་ཟླ་མེད་ཁེར་རྐྱང་གི་གཞོན་ནུ་མའི་འདྲ་
རིས་བྲིས་མ་ཞིག་ཡིན་པ་དང་། ད་དུང་གཅིག་ནི་ཉི་འོད་ཤུག་སྡོང་གི་ཡལ་འདབ་གསེབ་
ནས་འཚེར་བའི་མཛེས་ལྗོངས་ཤིག་ཡིན། གློག་སྒྲོན་གྱི་འོག་ཏུ་དེ་དག་གིས་གནའ་ཉམས་
དོད་པའི་མགྲོན་སྣེ་ཁང་དེར་གྲང་ངར་ཆེ་ཞིང་ཡ་མཚན་པའི་ལྷིང་འཇགས་ཀྱི་མཁའ་རླུང་
ཞིག་རང་བཞིན་དུ་བསྣན་འོང་། འོན་ཀྱང་ཅི་ཡིན་མི་ཤེས་ཏེ། མཁའ་རླུང་དེ་རིགས་ཧྲའོ་
ཅང་དམག་དཔོན་གྱི་ཐད་ནས་བཤད་ན་ཡིད་སྤྲོ་བ་ཞིག་མིན།
སྐར་མ་ཁ་ཤས་ཁ་རོག་ཏུ་བསྡད་རྗེས་ཧྲའོ་ཅང་དམག་དཔོན་གྱིས་གློ་བུར་དུ་ཕྱི་རོལ་
ནས་སྒོ་རྡུང་བའི་སྒྲ་ཡང་མོ་ཞིག་ཐོས།
“ནང་དུ་ཤོག”
སྐད་ཆ་མཚམས་བཞག་མ་ཐག་སློབ་ཆེན་གྱི་སློབ་གོས་གྱོན་པའི་གཞོན་ནུ་གཟུགས་
རིང་ཞིག་བདེ་ལྕག་འཁྱུག་པོས་ཁང་པའི་ནང་དུ་ཐོན་བྱུང་། གཞོན་ནུས་ཧྲའོ་ཅང་དམག་
དཔོན་གྱི་གམ་དུ་ལངས་མ་ཐག་ལག་པ་དེ་གའི་རྐུབ་བཏེགས་སྟེང་དུ་བཞག་སྟེ་ཁོམ་པ་
མེད་པར་དྲིས་དོན།
“ཨ་ཕ།དོན་དག་ཅི་ཡོད།”
“འོ། ཁྱེད་རང་སྔོན་ལ་མར་སྡོད་དང་།”
གཞོན་ནུས་ཁ་ལ་ཉན་པོའི་སྒོ་ནས་མར་བསྡད།
“དོན་དག་ཅི་ཡིན།”
ཧྲའོ་ཅང་དམག་དཔོན་གྱིས་ལན་མ་བཏབ་པའི་གོང་དུ་ཅུང་འཐོམས་པའི་ངང་
གཞོན་ནུའི་བྲང་མདུན་གྱི་ཟངས་ཀྱི་ཐེབས་ཆིར་ལྟ་ཙམ་བྱས།
“དེ་རིང་ཁྱེད་རང་འདི་འདྲ་
“དེ་རིང་སྤེལ་བའི་ཧོ་ཧོའོ་ཡི། ཕལ་ཆེར་ཨ་ཕས་མི་དེ་མཁྱེན་གྱི་མེད་ཤས་ཆེ། ཁོ་ནི་
ང་དང་འདྲ་བའི་རིག་ཚན་ཚན་ཁག་གི་སློབ་མ་རེད། ངས་ཧོ་ཧོའོ་ཡི་མྱ་ངན་ཚོགས་འདུར་
ཞུགས་ཏེ་ད་ལྟ་རང་ལོག་ཚར་ཙམ་ཡིན།”
ཧྲའོ་ཅང་དམག་དཔོན་གྱིས་མགོ་ལྕོག་ལྕོག་བྱས་པ་དང་། ཞོལ་ཅཱ་ཐ་མག་ཧ་ཝ་ནཱ་ཡི་
དུ་བ་ངར་པོ་ཁམ་གང་གློད། དེ་རྗེས་གཞི་ནས་ཨུ་ཚུགས་ཀྱིས་བརྗོད་གཞི་དངོས་ལ་བསྒྱུར་
ཏེ་བཤད་རྒྱུར།
“གྱང་ལྡེབས་ཀྱི་རི་མོ་འདི་དག་ཁྱེད་རང་གིས་བརྗེས་པ་ཡིན་ནམ།"
“ཡིན། ཁྱེད་ལ་བཤད་ཁོམ་མ་བྱུང་། འདི་དག་ནི་ངས་དེ་རིང་ཞོགས་པ་བརྗེས་པ་
ཡིན།མི་འཚམ་པ་ག་རེ་འདུག་གམ།"
“དེ་འདྲ་མ་རེད། མ་གཞིར་མི་འཚམ་པ་ཅང་མེད་མོད། ངས་བསམས་ན་སྐུ་
ཞབསN གྱི་འདྲ་རིས་བྲིས་མ་གཅིག་པུ་དེ་མ་མཐར་ཡང་འགེལ་དགོས་པ་འདུག”
“རི་མོ་འདི་དག་གི་ཁྲོད་དུ་འགེལ་དགོས་སམ།”
གཞོན་ནུས་རང་དབང་མེད་པར་འཛུམ་དམུལ་དམུལ་བྱས།
“རི་མོ་འདི་དག་གི་ཁྲོད་དུ་འགེལ་མི་རུང་ངམ།"
“འགེལ་མི་རུང་ཟེར་བ་མིན། ཡིན་ནའང་དེ་ལྟར་བཀལ་ན་བཞད་གད་ཀྱི་ཡུལ་དུ་
འགྱུར་གྱི་མ་རེད་དམ།"
“ཕ་གིར་ཡང་འདྲ་རིས་རི་མོ་བཀལ་མི་འདུག་གམ།”
ཧྲའོ་ཅང་དམག་དཔོན་གྱིས་མཛུབ་མོས་གྱང་ཐབ་ཐོད་ཀྱི་གྱང་དེ་བསྟན། པར་སྒྲོམ་
ནང་དུ་བཅུག་ཅིང་ལོ་ན་ལྔ་བཅུ་ལྷག་ཙམ་དུ་སོན་པའི་ལུན་པོ་ལང་གིས་གྱང་ལྡེབས་དེ་
ནས་བློ་བདེ་བག་ཕེབས་ངང་ཧྲའོ་ཅང་དམག་དཔོན་ལ་ཐུར་ལྟ་བྱེད།
“དེ་ནི་ཁག་ཁག་རེད། དེ་དམག་དཔོན་ཆེན་མོNདང་མཉམ་དུ་བསྲེ་མི་རུང་བ་རེད།”
“རེད་དམ། འོ་ན་བྱ་ཐབས་མི་འདུག”
ཧྲའོ་ཅང་དམག་དཔོན་གྱིས་རང་ཉིད་ཀྱི་འདོད་ཚུལ་རང་དགར་དོར། འོན་ཀྱང་ཁོས་
སླར་ཁ་ནས་དུ་སྒོར་གློད་བཞིན་དལ་ལྷོད་ལྷོད་ངང་མུ་མཐུད་ནས་བཤད་རྒྱུར།
“ཁྱེད་རང་། ཡང་ན་ཁྱོད་ཚོ་མི་རབས་འདིས་ཡང་སྙིང་སྐུ་ཞབས་ལ་བསམ་ཚུལ་ག་
རེ་འཛིན་གྱི་ཡོད།”
“བསམ་ཚུལ་ཤོད་མི་ཤེས། སྤྱིའི་ཆ་ནས་བཤད་ན་རླབས་ཆེ་བའི་དམག་མི་ཞིག་ཏུ་
བརྩིས་ཀྱང་ཆོག”
གཞོན་ནུས་ཨ་ཕའི་མིག་མདངས་ལས་མཚན་ཆང་བཏུངས་རྗེས་ཀྱི་བཟི་མདངས་
གསལ་པོར་རིག
“སྐུ་ཞབས་ནི་རླབས་ཆེ་བའི་དམག་མི་ཞིག་རེད། འོན་ཀྱང་ཁོང་ལ་རྒན་རབས་
ཀྱི་ཉམས་བཟང་ཡང་མ་ཚང་བ་མེད། མི་གཞན་ལ་གཤིས་ཀ་འཇམ་ཞིང་ཐུགས་རྒྱུད་
བཟང་”
ཧྲའོ་ཅང་དམག་དཔོན་གྱིས་ཧ་ལམ་སྐྱོ་སྣང་ཆེན་པོས་དམག་དཔོན་ཆེན་མོའི་ངག་
ཐོག་གི་ལོ་རྒྱུས་བརྗོད་འོང་། དེ་ནི་འཇར་པན་དང་ཨུ་རུ་སུའི་དམག་འཁྲུག་གི་རྗེས་སུ་
ཡིན་ཞིང་། ཧྲའོ་ཅང་དམག་དཔོན་ནཱ་ཤུའེ་ཡེ་ཡི་སྤྲོ་ཁང་དུ་དམག་དཔོན་ཆེན་མོར་མཇལ་
ཁ་ཞུ་བར་འགྲོ་སྐབས་ཀྱི་སྐོར་རེད། ཉིན་དེར་སྤྲོ་ཁང་དུ་སོང་བ་ན་སྒོ་སྲུང་བས་ཁོ་པར་
དམག་དཔོན་ཆེན་མོ་སྐུ་ཟླ་དང་བཅས་པ་རྒྱབ་རིར་སྐྱོ་བསང་དུ་སོང་མ་ཐག་ཡིན་ཟེར།
ཧྲའོ་ཅང་དམག་དཔོན་གྱིས་ལམ་ཅི་ཞིག་ནས་བསྐྱོད་དགོས་པ་ཤེས་ཀྱི་ཡོད་པས་ལམ་སེང་
རྒྱབ་རིར་འགྲོ་རྒྱུའི་ཐག་བཅད། རྨིད་ཉིས་བརྒྱ་སུམ་བརྒྱ་ཙམ་བསྐྱོད་མ་ཐག་སྲིང་བལ་
གྱི་སྟོད་གོས་གྱོན་པའི་དམག་དཔོན་ཆེན་མོ་དང་སྐུ་ཟླ་དེ་གར་ལངས་ནས་བསྡད་ཡོད་པ་
མཐོང་། དེས་ན་ཧྲའོ་ཅང་དམག་དཔོན་གྱིས་ལོ་ན་བགྲེས་པའི་ཁྱོ་ཤུག་གཉིས་དང་མཉམ་
དུ་དེ་གར་ལངས་ཏེ་ཁ་བརྡ་གློད། འོན་ཏེ་ཡུན་རིང་སོང་ཡང་དམག་དཔོན་ཆེན་མོས་དེ་
ནས་བྲལ་འདོད་མི་བྱེད། དེར་བརྟེན་ཧྲའོ་ཅང་དམག་དཔོན་གྱིས “སྐུ་ཉིད་ལ་འདི་གར་
དོན་དག་ཅི་ཡོད་དམ” ཞེས་དྲིས། བསམ་ཡུལ་ལས་འདས་པར་དམག་དཔོན་ཆེན་མོས་
དེ་མ་ཐག་དགོད་བཞིན་དུ “འདི་འདྲ་རེད། ད་གིན་ངའི་ཚེ་རོགས་གཅིན་པ་དོར་འདོད་
བྱུང་བས་ང་དང་མཉམ་དུ་ཡོང་བའི་སློབ་མ་ཚོས་ཁག་སོ་སོར་ས་ཆ་འཚོལ་བར་ཕྱིན་
སོང” ཟེར། དེ་ཡང་ཏག་ཏག་ད་ལྟའི་དུས་ཚིགས་འདི་འདྲ་ཞིག་སྟེ། དེ་དུས་ལམ་འགྲམ་
གང་སར་ད་དུང་ཡང་ཨ་འབྲུམ་སྤུ་ཅན་ཐར་ཐོར་དུ་ལྷུངས་ཡོད།
བཤད་མཚམས་དེར་སླེབས་སྐབས་ཧྲའོ་ཅང་དམག་དཔོན་གྱིས་མིག་ཟུང་ཟིམ་
བཞིན་རང་གཅིག་པུར་སྤྲོ་སྣང་ལྡན་པའི་འཛུམ་མདངས་ཤིག་ཕྱུང་བ་དང་། དེ་རྗེས་མུ་
མཐུད་ནས་བཤད།
སྐབས་དེར་དཔའ་ངར་ཆེར་སྐྱེད་ཀྱི་སློབ་མ་བཞི་ལྔ་ཞིག་གིས་དུས་གཅིག་ཏུ་ཁ་དོག་
རྣམ་པར་བཀྲ་བའི་ལྕང་གསེབ་ནས་བརྒྱུགས་ཡོང་ཞིང་། ཧྲའོ་ཅང་དམག་དཔོན་དེ་གར་
ཡོད་ཀྱང་ཁོ་ཚོས་སྣང་འཇོག་ཅི་ཡང་མི་བྱེད་པར་དམག་དཔོན་ཆེན་མོ་ཁྱོ་ཤུག་གཉིས་ཀྱི་
མཐའ་ནས་བསྐོར་ཏེ་ཁ་མང་ལྕེ་མང་ངང་རང་སོ་སོས་ལྕམ་སྐུ་ཞབས་ལ་བཙལ་བའི་ས་ཆ་
སྙན་དུ་གསོལ་བ་མ་ཟད། རང་ཉིད་ཀྱིས་རྙེད་པའི་ས་ཆ་ལྕམ་སྐུ་ཞབས་གདམ་དུ་འཇུག་
ཆེད་བྱིས་པ་ལྟར་ཁ་རྩོད་ཀྱང་བྱེད། “འགྲིག་གཱ། ད་འོ་ན་ཁྱེད་ཚོས་རྒྱན་བརྒྱབ་ནས་ཐག་
གཅོད་གྱིས་ཤིག” དམག་དཔོན་ཆེན་མོས་དེ་སྐད་བཤད། དེ་ནས་སླར་ཧྲའོ་ཅང་དམག་
དཔོན་ལ་གཏད་ནས་བགད་བྱུང་
ཉན་མཚམས་དེར་སླེབས་དུས་གཞོན་ནུས་ཀྱང་གད་མོ་དབང་མེད་དུ་དགོད་བཞིན
བཤད་རྒྱུར།
“དེ་ནི་གཙོ་དོན་ལ་སྐྱོན་མི་འབྱུང་བའི་གཏམ་རྒྱུད་ཅིག་རེད། ཡིན་ནའང་ནུབ་གླིང་
པར་བརྗོད་རྒྱུར་མི་འཚམ།”
“གནས་ཚུལ་འདི་འདྲ་རེད། ལོ་ན་བཅུ་གཉིས་བཅུ་གསུམ་དུ་སོན་པའི་སློབ་འབྲིང་
སློབ་མ་ཡིན་ནའང་གང་ལྟར་སྐུ་ཞབསNརེད་ཅེས་བཤད་ན་ཚང་མས་ཨ་ཁུར་བརྩིས་ཏེ་
ཁོང་ལ་བློ་ཉེ་བྱེད་ཀྱི་རེད། སྐུ་ཞབས་ཁོང་ཁྱོད་ཚོའི་བསམ་ཚོད་ལྟར་དམག་རྒོད་ཁོ་ན་ཙམ་
ཡེ་ནས་མ་རེད།
ཧྲའོ་ཅང་དམག་དཔོན་གྱིས་བློ་བདེ་ཡིད་ཚིམ་ངང་བཤད་རྗེས་མིག་རྒྱང་སླར་གྱང་
ཐབ་ཀྱི་ཐོད་དུ་ཡོད་པའི་ལུན་པོ་ལང་གི་འདྲ་རིས་ཕྱོགས་སུ་བསྐྱུར།
“ཁོ་ཡང་ཀུན་སྤྱོད་བཟང་བའི་མི་ཞིག་རེད་དམ།”
“རེད། རླབས་ཆེན་གྱི་རི་མོ་བ་ཞིག་རེད།”
“སྐུ་ཞབསNདང་བསྡུར་ན་ཅི་འདྲ་རེད་དམ།”
གཞོན་ནུའི་གདོང་སྟེང་དུ་བརྡར་ཤ་མི་ཆོད་པའི་རྣམ་འགྱུར་ཞིག་རང་བཞིན་དུ་ཐོན།
“དེ་བཤད་ཁག་པོ་རེད། འོན་ཀྱང་སེམས་ནང་གི་ཚོར་སྣང་ནས་བཤད་ན་དམག་
དཔོན་ཆེན་མོNདང་བསྡུར་ཚེ་ང་ཚོ་ནི་དེ་བས་ཁོང་ལ་བློ་ཉེ་བ་ཡོད།"
“ཁྱེད་རང་གིས་སྐུ་ཞབས་ཁྱེད་ཚོ་དང་བར་ཐག་རིང་སོང་ཟེར་བ་དེ་ཅི་ཞིག་ལ་”
“གང་འདྲ་བཤད་དགོས་རེད་དམ། ཨོན། རེ་ཞིག་འདི་ཙམ་དུ་མདོར་བསྡུ་ཆོག་པ་སྟེ།
དཔེར་ན། ང་ཚོས་དེ་རིང་ཧོ་ཧོའོ་ལ་མྱ་ངན་ཚོགས་འདུ་ཞིག་འཚོགས་པ་ལྟ་བུ་རེད། ཧོ་
ཧོའོ་ཟེར་བའི་མི་དེས་ཀྱང་རང་སྲོག་བཅད་པ་རེད། ཡིན་ནའང་རང་སྲོག་མ་བཅད་པའི་
གོང་དུ།” གཞོན་ནུས་ཡིན་མདོག་ངང་ཨ་ཕའི་ངོ་གདོང་ལ་གཏད་དེ “ཕལ་ཆེར་པར་ལེན་
པར་འགྲོ་རྒྱུའི་དལ་ཁོམ་དང་སྤྲོ་སྣང་དེ་འདྲ་མེད་པ་འདྲ" ཞེས་བརྗོད།
ཐེངས་འདིར་སེམས་ཁམས་སྐྱིད་པའི་ཧྲའོ་ཅང་དམག་དཔོན་གྱི་མིག་ནང་ནས་མགོ་
འཐོམས་པའི་ཉམས་ཤིག་འདོན་རེས་འཁེལ།
“པར་ལེན་པར་མི་ལེགས་པ་ཅི་ཡོད། དེའི་ནང་དུ་མཇུག་མཐའི་དྲན་གསོར་འཇོག་
རྒྱུའི་ནང་དོན་ཡང་ཚུད་ཡོད་”
“སུ་ཞིག་ལ་འཇོག་དགོས།”
“སུ་ཞིག་ལ་འཇོག་དགོས་པ་བཤད་མི་ཐུབ། དེ་ཡང་གཙོ་བོ་ནི་ང་ཚོ་ཚང་མས་
སྐུ་ཞབསNགྱི་ཆེས་མཐའ་མའི་ཞལ་ཉམས་རིག་ཐུབ་པའི་རེ་འདོད་ཆེན་པོ་བྱེད་པ་
མིན་ནམ།་
“ཡིན་ནའང་ངས་བསམས་ན་དེ་ནི་མ་མཐར་ཡང་སྐུ་ཞབསNགྱིས་བསམ་གཞིགས་
བྱེད་དགོས་པའི་གནད་དོན་མ་རེད། ངའི་ཆ་ནས་བཤད་ན་མང་ཉུང་ཇི་ལྟར་ཡང་དམག་
དཔོན་ཆེན་མོའི་རང་སྲོག་ལྕེབས་རྒྱུའི་བསམ་ཚུལ་དེར་བསམ་ཤེས་བྱེད་ཐུབ་ཀྱི་ཡོད། འོན་
ཀྱང་ཁོང་གིས་ཅིའི་ཕྱིར་པར་ལེན་ཐུབ་པ་མི་ཤེས། འཆི་རྗེས་ཚོང་ཁང་ཚང་མའི་སྒོ་འགྲམ་
དུ་འདས་པོའི་འདྲ་པར་དེ་འགྲེམ་སྟོན་བྱ་རྒྱུ་དྲན་པ་ནི་ཨེ་ཡིན་”
ཧྲའོ་ཅང་དམག་དཔོན་ཧ་ལམ་དྲང་བདེན་གྱི་ཁོང་ཁྲོ་མེ་ལྟར་འབར་ཏེ་གཞོན་ནུའི་
སྐད་ཆ་བཤད་མཚམས་བཅད་པ་སྟེ།
“དེ་འདྲ་བཤད་ན་གདུག་རྩུབ་ཆེ་དྲགས་པ་རེད། སྐུ་ཞབས་ནི་འཇིག་རྟེན་པ་ཐ་
མལ་དེ་འདྲ་རྩ་བ་ནས་མིན་པར་ཆེས་མཐར་ཕྱིན་པའི་ལྷག་བསམ་ཟོལ་མེད་ཀྱི་མི་སྣ་
ཞིག་རེད།
འོན་ཀྱང་གཞོན་ནུའི་རྣམ་འགྱུར་དང་སྐད་གདངས་སྔར་བཞིན་ཧ་ཅང་ཞི་འཇགས་
ཡིན་པ་སྟེ།
“འཇིག་རྟེན་པ་ཐ་མལ་ལོས་མིན། ཁོང་ལྷག་བསམ་ཟོལ་མེད་ཀྱི་མི་སྣ་ཞིག་ཡིན་
པའི་སྐོར་གྱི་དོན་གནད་དེར་ཡང་བསམ་ཚོད་བྱེད་དཀའ་བ་ཞིག་མིན། ཡིན་ནའང་ཁོང་
གི་ལྷག་བསམ་ཟོལ་མེད་དེ་རིགས་ཀྱིས་ང་ཚོར་གོ་བ་ཧ་ཅང་ལེན་དཀའ་བའི་ཚོར་སྣང་
སྟེར་གྱིན་འདུག འོལ་ཚོད་ཅིག་བྱས་ན་ང་ཚོའི་མི་རབས་རྗེས་མ་རྣམས་དེ་བས་གོ་བ་
ལེན་དཀའ་བ་ཡོང་གི་རེད་"
ཡུན་རིང་ཞིག་ལ་ཕ་བུའི་བར་དུ་ཁ་སྐྱེངས་སྨྲ་བཅད་ཀྱི་རྒྱུན་བསྐྱངས་ནས་བསྡད།
“དེ་ནི་དུས་རབས་ཀྱི་ཁྱད་པར་མིན་ནམ།” མཐར་ཧྲའོ་ཅང་དམག་དཔོན་གྱིས་སྣོན་
བཤད་ཚིག་གཅིག་བྱས།
“རེད་ཡཱ། དེ་འདྲ་རང་ཡིན་པ་རེད་”
བཤད་མཚམས་དེར་སླེབས་དུས་འཕར་ཆག་བྱེད་པའི་གཞོན་ནུའི་མིག་ནང་གི་རྣམ་
འགྱུར་ལས་ཁོས་སྒེའུ་ཁུང་ཕྱི་རོལ་གྱི་གྲག་འགུལ་ལ་རྣ་བ་མ་ཡེངས་པར་ཉན་འཇོག་བྱས་
པ་གསལ་སྟོན་བྱེད།
“ཨ་ཕ། ཆར་པ་འབབ་ཀྱིན་འདུག”
“ཆར་པ་འབབ་ཀྱིན་འདུག་ཨེ།” ཧྲའོ་ཅང་དམག་དཔོན་གྱིས་རྐང་པ་གཉིས་
བརྐྱངས་ཤིང་། དགའ་ནས་རང་ཚུགས་མི་ཐུབ་པ་ལྟར་མྱུར་དུ་སྐད་ཆའི་བརྗོད་གཞི་བསྒྱུར་
ཏེ “ཤིང་འབྲས་ཝུན་པོའོ་སླར་མི་ལྷུང་བར་ཤོག་” ཅེས་སྨྲས།
1921ལོའི་ཟླ12པར།

ལྷ་ཚོགས་ཀྱི་འཛུམ་མདངས།

དཔྱིད་དུས་ཀྱི་ས་སྲོད་ཅིག་ལ་ཆོས་དཔོན་ཝོའར་ཀན་ཏི་ནོ་ཡིས་ཆེས་རིང་བའི་
ཆབ་གཟན་གྱི་སྒབ་གཤམ་དྲུད་དེ་རང་ཉིད་གཅིག་པུ་ལྷོ་ཕྱོགས་ཀླ་ཀློ་དགོན་གྱི་སྒོ་རའི་
ནང་དུ་དལ་བུར་སྐྱོད་བཞིན་ཡོད།
སྒོ་རའི་ནང་གང་ས་གང་དུ་གསོམ་ཤིང་དང་ཤུག་ལེབ་ཡིན་ཞིང་། བར་དུ་ད་དུང་སེ་
རྒོད་དང་། སྐྱུ་རུ་ར།ཤིང་ཚ་སོགས་ནུབ་གླིང་གི་རྩི་ཤིང་བཙུགས་ཡོད།
ལྷག་དོན་བཞད་མ་ཐག་པའི་སེ་རྒོད་མེ་ཏོག་གིས་དེ་བས་ས་སྲོད་ཀྱི་ལྗོན་པའི་སྲིབ་
ནས་ཞིམ་མངར་གྱི་དྲི་བསུང་སིམ་སིམ་དུ་འཐུལ་ཏེ་སྒོ་ར་འདིའི་ལྷིང་འཇགས་ལ་འཇར་
པན་དང་མི་འདྲ་བའི་ལྐོག་གྱུར་གྱི་ཡིད་དབང་འཕྲོག་ཤུགས་འཕར་མ་ཞིག་བསྣན་འོང་།
ཝོའར་ཀན་ཏི་ནོས་སེམས་པ་སྟོང་ལྷང་ལྷང་ངང་བྱེ་དམར་ཁེངས་པར་བཏིང་བའི་
ལམ་ཆུང་གི་སྟེང་དུ་གོམ་འགྲོས་དལ་བུར་འཆམ་པ་དང་འབྲེལ་རབ་རིབ་ཀྱི་རྗེས་དྲན་
ནང་དུ་ལྷུངས། རོ་མའི་ཧྲེང་སྦི་ཏེའི་ཆོས་ཁང་ཆེན་མོ་དང་། ལི་སི་པོན་གྱི་གྲུ་ཁ། ལེ་པེ་ཁེ་
ཆིན་གྱི་རོལ་དབྱངས། པཱ་ཏན་ཞིན་གྱི་བྲོ་བ། ད་དུང “འཇིག་རྟེན་བདག་པོ། ངའི་རྣམ་
ཤེས་ཀྱི་མེ་ལོང” ཞེས་པའི་གླུ་སྒྲ་སོགས་ཕྱིར་དྲན་དེ་དག་ཚང་མས་ཤེས་མེད་ཚོར་མེད་
ནང་སྐྲ་དམར་གྱི་དགེ་སྦྱོང་དེའི་སེམས་ལ་དལ་བུ་དལ་བུར་ཕ་ཡུལ་དྲན་པའི་སྐྱོ་གདུང་
ཞིག་བསྲེས། སྐྱོ་གདུང་རིམ་པ་གཅིག་འབུད་ཆེད་ཁོས་ཁུ་སིམ་སིམ་དུ་གནམ་བདག་གི
མཚན་བཟླས། འོན་ཀྱང་སྐྱོ་གདུང་ཡལ་རྒྱུ་ལྟ་ཅི། དེ་ལས་ལྡོག་སྟེ་ཁོའི་བྲང་ཁའི་ནང་དུ་ད་
གིན་ལས་དེ་བས་ཡི་མུག་པའི་མཁའ་དབུགས་ཤིག་མཆེད་འོང་།
“རྒྱལ་ཁབ་འདིའི་ཡུལ་ལྗོངས་དེ་འདྲའི་མཛེས་པ་ལ་” ཝོའར་ཀན་ཏི་ནོས་རང་
སྐྱོན་རང་བརྟག་གིས “རེད་ལགས། རྒྱལ་ཁབ་འདིའི་ཡུལ་ལྗོངས་ནི་དེ་འདྲའི་མཛེས་པ་
མ་ཟད། གནམ་གཤིས་ཀྱང་དྲོ་ཞིང་འཕྲོད། འོན་ཀྱང་འདི་གའི་སྡོད་མི་སྟེ། གདོང་སེར་མིའུ་
ཐུང་འདི་དག་དང་བསྡུར་ན་ཕལ་ཆེར་འདྲེ་ནག་དེ་ཚོར་ཁ་གཏད་འཇལ་བདེ་བ་ཡོད་ཤས་
ཆེ། འོན་ཀྱང་གཤིས་རྒྱུད་ནས་བལྟས་ན་གང་ལྟར་ཁོ་ཚོ་འདྲིས་བདེ། དེས་མ་ཚད་ཉེ་ཆར་
དད་ལྡན་པ་ཡང་མི་གྲངས་ཁྲི་ཚོ་འགའ་ཞིག་ཟིན་ཡོད། ལྟོས་དང་། རྒྱལ་ས་འདིའི་དབུས་སུ་
ཡང་དགོན་སྡེ་འདི་འདྲ་བཞེངས་ཟིན་པ་མིན་ནམ། དེར་བལྟས་ན་འདི་གར་འཚོ་སྡོད་བྱེད་
པ་དེ་ཆེས་སྐྱིད་པར་བརྩི་མི་ཐུབ་ཀྱང་སྐྱིད་པོ་མི་འདུག་ཅེས་བརྗོད་མི་ཐུབ། འོན་ཀྱང་རྒྱུ་
རྐྱེན་ཅི་སྟེ། རང་ཉིད་བྱུང་མ་བྱུང་གི་བར་དུ་ཡི་མུག་གི་འདམ་རྫབ་ནང་དུ་ལྷུངས་པ་དང་།
ད་དུང་རྒྱུན་དུ་རྒྱལ་ཁབ་འདི་ནས་ཁ་བྲལ་ཏེ་ལི་སི་པོན་དུ་ལོག་ཐུབ་པའི་རེ་སྒུག་བྱེད། དེ་
ནི་ཕ་ཡུལ་དྲན་པ་ཁོ་ནས་ཡིན་ནམ། མ་ཡིན། ཐ་ན་རང་ཉིད་ལི་སི་པོན་དུ་ལོག་མ་ཐུབ་ཀྱང་
རྒྱབ་ཁ་འདི་ནས་བྲལ་ཐུབ་ཚེ་ས་ཕྱོགས་གང་དུ་བསྐྱོད་དགོས་རུང་གནད་འགག་མེད་སྙམ་
པའི་བསམ་བློ་གཏོང་མྱོང་བ་མིན་ནམ། ཀྲུང་གོ་དང་ཐེ་ལན་ཡིན་ནའང་འདྲ། རྒྱ་གར་ཡིན་
ནའང་འདྲ། ཚང་མར་གནད་འགག་མེད།མདོར་ན་ཕ་ཡུལ་དྲན་པའི་ནང་དུ་རང་ཉིད་ཀྱི་ཡི་
མུག་ཡོད་ཚད་འདུས་མེད། རང་ཉིད་རྒྱལ་ཁབ་འདི་ནས་སྔ་ཙམ་བྲལ་འདོད་པ་ཁོ་ན་ཡིན།
འོན་ཀྱང་། འོན་ཀྱང་རྒྱལ་ཁབ་འདིའི་ཡུལ་ལྗོངས་ནི་དེ་འདྲའི་མཛེས་སྡུག་ལྡན་པ་མ་ཟད།
གནམ་གཤིས་ཀྱང་དེ་འདྲའི་དྲོ་ཞིང་འཕྲོད་
ཝོའར་ཀན་ཏི་ནོས་དངན་པ་རིང་པོ་ཞིག་འཐེན། སྐབས་དེར་ཁོའི་མིག་ལམ་སྟེས་
དབང་དུ་ཡིང་ཧྭ་མེ་ཏོག་དཀར་པོ་དེ་ཚོའི་སྟེང་དུ་ལྷུངས། རེད། ལྗོན་པའི་བསིལ་གྲིབ་ཀྱི་
སྔོ་དྲེག་སྟེང་དུ་ལྷུངས་པའི་ཡིང་ཧྭ་མེ་ཏོག་རེད། ཨེ་མ། ཡིང་ཧྭ་མེ་ཏོག ཝོའར་ཀན་ཏི་
ནོས་ཡ་མཚན་ཆེན་པོའི་སྒོ་ནས་ནག་ལྷོག་ལྷོག་གི་ནགས་ཚོམ་ལ་ལྡིར་ནས་བལྟས་པས་ཏ་
ལའི་སྡོང་པོ་བཞི་ལྔའི་བར་ན་ཡལ་ག་ཐུར་དུ་དུད་པའི་ཡིང་ཧྭ་སྡོང་པོ་ཞིག་ཡོད་པ་དེའི་
སྟེང་དུ་མེ་ཏོག་ཁེངས་པར་བཞད་དེ་ཕན་ཚུན་འཛིངས་ནས་རྨི་ལམ་ལྟར་དུ་སྣང་།
“འཇིག་རྟེན་མགོན་པོས་མཁྱེན་ནོ། བདག་ལ་མགོན་སྐྱོབ་མཛོད་ཅིག”
ཝོའར་ཀན་ཏི་ནོ་གློ་བུར་དུ་ཐ་ན་རྒྱ་གྲམ་ལ་བརྟེན་ནས་ཀྱང་བདུད་འདུལ་བར་
འདོད། དོན་དངོས་སུ་དེ་འདྲའི་སྐད་ཅིག་མ་ཞིག་གི་ནང་མུན་མདངས་ཀྱི་ཁྲོད་དུ་བཞད་
པའི་ཐུར་དུད་ཀྱི་ཡིང་ཧྭ་མེ་ཏོག་དག་ཁོའི་མིག་ནང་དུ་སྐྲག་ནས་སྤུ་ལོང་གཡོ་བའི་དངོས་
ཡོད་དུ་གྱུར། མ་རེད། སྐྲག་ནས་སྤུ་ལོང་གཡོ་ཟེར་ཡང་ཐུར་དུ་དུད་པའི་ཡིང་ཧྭ་སྡོང་པོ་དེ་
མ་གཞི་ནས་ཁོ་པ་སྡོད་བཟོད་མི་བདེ་བའི་འཇར་པན་རྒྱལ་ཁབ་ཀྱི་མཚོན་རྟགས་སུ་གྱུར་
ཡོད། འོན་ཀྱང་ཁོས་དེ་མུར་གང་དེར་ངོ་མཚར་ཆེ་རྒྱུ་ཅི་ཡང་མེད་ཅིང་། སྤྱིར་བཏང་གི་
ཡིང་ཧྭ་སྡོང་པོ་ཙམ་ཡིན་པར་རྟོགས། དེས་ན་ཁོས་ཁ་སྐྱེངས་པའི་ངང་ངུ་མ་དགོད་ཅིག་
བྱས་པ་དང་འབྲེལ་ཤེད་ཤུགས་ཉམས་པའི་གོམ་ཁ་དེ་བསྒྱུར་ནས་ཁུ་སིམ་སིམ་ངང་ཡོང་
སའི་ལམ་བུ་བརྒྱུད་དེ་ཕྱིར་ལོག་བྱས།
སྐར་མ་སུམ་ཅུ་འདས་རྗེས་ཁོ་པ་ལྷོ་ཕྱོགས་ཀླ་ཀློ་དགོན་གྱི་འདུ་ཁང་ནང་དུ་འབྱོར་ཏེ་
གནམ་བདག་ལ་གསོལ་བ་འདེབས་བཞིན་མཆིས། དེ་གར་སྒོར་དབྱིབས་ཀྱི་ཐོག་ཁ་ནས་
ཐུར་དུ་དཔྱངས་པའི་གློག་སྒྲོན་ཁོ་ན་ལས་མེད་ཅིང་། གློག་སྒྲོན་གྱི་འོད་སྣང་འཕྲོས་པའི་
འདུ་ཁང་གི་མཐའ་བཞིའི་རློན་བྲིས་ཀྱི་ལྡེབས་རིས་སྟེང་དུ་ཧྲེང་མེ་ཀེའར་དམྱལ་ཁམས་
ཀྱི་བདུད་དང་མོའོ་ཞིའི་ཀེང་རུས་འཕྲོག་ལེན་བྱེད་བཞིན་མཆིས། འོན་ཀྱང་ཕལ་ཆེར་
དོ་ནུབ་ཟླ་འོད་རབ་རིབ་ཀྱི་རྐྱེན་པས་ཡིན་ཡང་སྲིད་དེ། ཟིལ་རྔམ་ཆེ་བའི་ལྷ་ཡི་ཕོ་ཉ་ཆེན་
མོ་སྨོས་ཅི། ཐ་ན་ངར་སྐད་སྒྲོག་བཞིན་པའི་བདུད་ཀྱིས་ཀྱང་དེ་སྔ་ལས་ལྷག་པའི་མཛེས་
སྡུག་ཅིག་བསྣན་འོང་། དེ་ནི་ཕལ་ཆེར་མཉེན་ཞིང་ཐིགས་པར་ཉེ་བའི་སེ་རྒོད་མེ་ཏོག་དང་
གསེར་བྱིའུ་མེ་ཏོག་ལས་བྱུང་བའང་ཡིན་སྲིད། དེ་དག་མཆོད་སྟེགས་ཀྱི་མདུན་དུ་ཕུལ་
ཡོད་ཅིང་། ལྷང་ལྷང་གི་དྲི་བཟང་ཞིག་རིམ་པ་རིམ་པར་འཐུལ་འོང་། ཁོས་མཆོད་སྟེགས་
ཀྱི་རྒྱབ་ཏུ་ལངས་ཏེ་མགོ་བོ་བསྒུར་ནས་བློ་རྩེ་གཅིག་སྒྲིམ་ངང་སྨོན་ལམ་འདེབས་རྒྱུ་འགོ་
བརྩམས་པ་སྟེ།
“དེ་བཞིན་གཤེགས་པ་སྙིང་རྗེའི་གཏེར་ཆེན་གནམ་བདག་ལ་ཕྱག་འཚལ་ལོ། །གྲུ་
ལ་ཞུགས་ཏེ་ལི་སི་པོན་ལས་ཁ་བྲལ་བ་ནས་བཟུང་བདག་གིས་རང་ཉིད་ཀྱི་ཚེ་སྲོག་ཁྱེད་
ཉིད་ལ་བཅོལ་ཡོད། དེར་བརྟེན་རྒྱ་གྲམ་གྱི་འོད་སྟོང་དར་སྤེལ་གཏོང་ཕྱིར་གེགས་བར་གང་
ཞིག་འཕྲད་ཀྱང་ཕྲན་གྱིས་གཉའ་མ་ཞུམ་པར་འོང་བ་ཡིན། དེ་ནི་ཕྲན་གྱི་ནུས་པས་ལྕོགས་
པའི་དོན་ཞིག་ཡེ་ནས་མིན་པར་ཐམས་ཅད་གནམ་སའི་བདག་པོ་ཁྱེད་ཀྱི་དྲིན་ལས་བྱུང་
བ་ལོས་ཡིན།འོན་ཀྱང་འཇར་པན་དུ་སྡོད་རིང་ངས་རང་ཉིད་ཀྱི་ལས་འགན་འདིར་དཀའ་
ཚེགས་ཅི་འདྲ་ཡོད་པ་རིམ་བཞིན་ཤེས་རྟོགས་བྱུང་། རྒྱལ་ཁབ་འདིའི་མུ་འབྲེལ་རི་བོ་དང་
ནགས་ཚལ་ཡིན་ནའང་འདྲ། ཡང་ན་མི་ཚོགས་སྟུག་པའི་གྲོང་ཁྱེར་དང་གྲོང་རྡལ་ཡིན་
ནའང་འདྲ། ཚང་མར་ལྐོག་གྱུར་གྱི་སྟོབས་ཤུགས་ཤིག་གབ་ཡོད་པར་མ་ཟད། དེ་དག་གིས་
རྒྱུན་དུ་སྔོན་དཔག་མི་ཐུབ་པའི་ནང་ངའི་ལས་འགན་ལ་བར་ཆད་གཏོང་གིན་འདུག དེ་
འདྲ་མིན་ན་ང་རང་ཉེ་དུས་ལྟར་རྒྱུ་རྐྱེན་ཅི་ཡང་མེད་པར་ཡི་མུག་གི་རྫབ་དོང་དུ་ལྷུངས་
མི་སྲིད། ཡིན་ནའང་སྟོབས་ཤུགས་དེ་ཅི་འདྲ་ཞིག་ཡིན་ནམ། ཕྲན་གྱིས་རྩ་བ་ནས་མི་ཤེས།
གང་ལྟར་སྟོབས་ཤུགས་དེ་རིགས་ནི་ས་འོག་གི་ལུ་ཆུ་ལྟར་རྒྱལ་ཁབ་འདིའི་ཡན་ལག་དང་
ཉིང་ལག་གང་སར་སིམ་འཛུལ་བྱས་འདུག ཨོ། དེ་བཞིན་གཤེགས་པ་སྙིང་རྗེའི་གཏེར་
ཆེན་གནམ་བདག་ལ་ཕྱག་འཚལ་ལོ། གལ་ཏེ་སྟོབས་ཤུགས་དེ་མ་བརླག་ན་ཆོས་ལོག་ལ་
འཆལ་བའི་འཇར་པན་བས་ཕལ་ཆེར་དག་ཞིང་གི་རྔམ་བརྗིད་འོག་ཏུ་ནམ་ཡང་མགོ་སྒུར་
མི་སྲིད། ཉིན་འདི་དག་གི་རིང་ལ་ཕྲན་རང་དོན་འདིའི་ཆེད་དུ་སེམས་ཧ་ཅང་མི་བདེ་བར་
གནས་ཡོད། གནམ་བདག་གིས་སྐུ་ཉིད་ཀྱི་གཡོག་པོ་ཝོའར་ཀན་ཏི་ནོ་ལ་སེམས་ཤུགས
དང་ངང་རིང་སྩོལ་བར་མཁྱེན།"
སྐབས་དེར་ཝོའར་ཀན་ཏི་ནོས་རྣ་རྩར་དེ་ཕོའི་སྐད་སྒྲ་འདྲ་བ་ཞིག་གྲགས་པ་ཚོར།
འོན་ཀྱང་ཁོས་སྣང་འཇོག་མ་བྱས་པར་མུ་མཐུད་ནས་སྨོན་ལམ་འདེབས་ཀྱིན་བསྡད།
“རང་ཉིད་ཀྱི་འགན་འཁྲི་སྒྲུབ་ཕྱིར་ང་རང་རྒྱལ་ཁབ་འདིའི་རི་ཀླུང་དུ་གབ་པའི་
བདུད་ཀྱི་ཆོ་འཕྲུལ་དང་མི་འཐབ་ཀ་མེད་རེད། ཕལ་ཆེར་མིས་མཐོང་མི་ཐུབ་པའི་སེམས་
སྟོང་ཡིན་ཡང་སྲིད། དེ་སྔ་བདག་ཅག་གི་འཇིག་རྟེན་བདག་པོས་ཨེ་ཅིབ་ཀྱི་དམག་དཔུང་
རྒྱ་མཚོ་དམར་པོའི་མཐིལདུ་བསྣུབས་ཡོད། ཡིན་ནའང་རྒྱལ་ཁབ་འདིའི་རྣམ་ཤེས་དག་
སྟོབས་ཤུགས་ཆེ་བ་ནི་ཨེ་ཅིབ་ཀྱི་དམག་དཔུང་ལས་ཞན་པ་ཡེ་ནས་མི་འདུག འཇིག་
རྟེན་བདག་པོས་མགོན་སྐྱོབ་མཛད་དེ་ཕྲན་ཡང་གནའ་བོའི་ལུང་སྟོན་མཁན་དང་འདྲ་
བར་སེམས་སྟོང་དང་དམར་འཛིང་བྱེད་པའི་ནང་དུ་”
སྐབས་ཤིག་ནས་སྨོན་ལམ་འདེབས་པའི་གཏམ་ཁོ་པའི་མཆུ་ཟུར་ནས་ཡལ། འོན་
ཀྱང་མཆོད་སྟེགས་ཀྱི་མཐའ་བཞི་ནས་གློ་བུར་དུ་བྱ་སྐད་འུར་ཟིང་ཟིང་དུ་གྲགས་འོང་།
ཝོའར་ཀན་ཏི་ནོས་ཅུང་ཟད་རྨོངས་པའི་ངང་ཕྱོགས་བཞིར་བལྟས་པས་ཁོ་པའི་རྒྱབ་ན་
མཇུག་སྒྲོ་དཀར་པོ་ཐུར་དུ་གློད་པའི་དེ་ཕོ་ཞིག་བྲང་ཁ་དགྱེད་དགྱེད་ངང་མཆོད་སྟེགས་ཀྱི་
་པོས་སྟེང་དུ་ལངས་ཏེ་བརྗིད་ཉམས་དང་བཅས་སྐྱ་རེངས་བསུ་བ་ལྟར་སྐད་གསང་མཐོན་
སྐད་རྒྱག་བཞིན་མཆིས།
ཝོའར་ཀན་ཏི་ནོས་དེ་མུར་འཕག་ལྡིང་ཞིག་བྱས་ཏེ་ཆབ་གཟན་གྱི་དཔུང་པ་གཉིས་
བརྐྱངས་ནས་དངངས་སྐྲག་དང་བཅས་དེ་ཕོ་དེ་ཕྱིར་སྐྲོད་རྩིས་བྱས། འོན་ཀྱང་ཁོས་གོམ་པ་
གཉིས་གསུམ་ཞིག་སྤོས་ཏེ་སྐད་འཛེར་ཤུགས་ཟད་ངང “བདག་གི་མགོན་པོ” ཞེས་བོས་
མ་ཐག་ཧོན་ཐོར་ནས་དེ་གར་འགུལ་ཙམ་ཡང་བྱེད་མི་ཐུབ་པར་ལུས། ལར་རབ་རིབ་ཀྱི་
འདུ་ཁང་ནང་དུ་དེ་ཕོ་བགྲང་ལས་འདས་པ་ཤེས་མེད་ཚོར་མེད་དུ་འཕུར་འོང་བ་སྟེ། དེ་
དག་གིས་ཡང་མིན་ན་བར་སྣང་དུ་ཕར་འཕུར་ཚུར་འཕུར་བྱེད་པ་དང་། ཡང་མིན་ན་ས་
སྟེང་དུ་ཕར་རྒྱུག་ཚུར་རྒྱུག་བྱེད་པས་སྐབས་དེར་ཝོའར་ཀན་ཏི་ནོའི་མཐོང་ལམ་བྱ་ཟེའི་
རྒྱ་མཚོའི་ནང་དུ་ནུབ།
“འཇིག་རྟེན་མགོན་པོས་མཁྱེན་ནོ།།བདག་ལ་མགོན་སྐྱོབ་མཛོད་ཅིག"
ཁོ་པ་སླར་བྲང་མདུན་དུ་རྒྱ་གྲམ་ཞིག་འགོད་འདོད་བྱུང་། འོན་ཀྱང་ཡ་མཚན་པ་
ཞིག་ལ་ཁོའི་ལག་པ་ལྕགས་སྐམ་གྱིས་དམ་དུ་བཙིར་བ་ལྟར་རང་མོས་བཞིན་འགུལ་
ཐབས་མེད་པར་གྱུར། མི་རིང་བར་ས་ཆ་གང་ཞིག་ནས་འཕྲོས་པ་མི་ཤེས་པར་འདུ་ཁང་
ནང་དུ་སོལ་བའི་མེ་ལྟར་དམར་བའི་འོད་མདངས་དམར་པོ་ཞིག་འཕྲོས་འོང་། དུས་
མཚུངས་སུ་ཝོའར་ཀན་ཏི་ནོས་གཅིག་ནས་དབུགས་རྔུབ་པ་དང་། གཉིས་ནས་དཀར་ཆ་
རབ་རིབ་ཀྱི་ནང་ན་བགྲང་ལས་འདས་པའི་མིའི་གྲིབ་གཟུགས་འཕྱོ་བཞིན་ཡོང་བ་རིག
ཡུད་ཙམ་ནང་མིའི་གྲིབ་གཟུགས་དེ་དག་ཇེ་གསལ་དུ་གྱུར། ལར་མཐོང་མྱོང་གཏན་
ནས་མེད་པའི་བབ་ཆགས་ཀྱི་སྐྱེས་པ་དང་བུད་མེད་ཁྱུ་ཞིག་རེད། ཁོ་ཚོ་ཚང་མའི་མགྲིན་
པར་སྟོང་སྐུད་ལ་བརྒྱུས་པའི་གཡང་ཊིའི་རྟགས་མ་བཏགས་ཡོད་ཅིང་། ངོ་མ་ངར་ལངས་
པའི་ངང་འུར་ཟིང་སློང་འོང་། ཁོ་ཚོའི་གྲིབ་གཟུགས་ཀྱི་སྤྱི་ཁོག་གསལ་པོར་འགྱུར་སྐབས་
འདུ་ཁང་ནང་དུ་འདུས་པའི་བགྲང་ལས་འདས་པའི་དེ་ཕོ་དེ་རྣམས་ཀྱིས་དེ་བས་སྐད་
མགོ་ཇེ་མཐོར་བཏང་སྟེ་མགྲིན་གཅིག་ཏུ་བྱ་སྐད་རྒྱག་འགོ་བརྩམས། དེ་དང་ཆབས་ཅིག་
འདུ་ཁང་གི་གྱང་ངོས་ཏེ། ཧྲེང་མེ་ཀེའར་གྱི་དམག་འཐབ་ངང་ཚུལ་བྲིས་པའི་གྱང་ངོས་
དེ་སྣང་མེད་ངང་དུ་བ་ཡལ་བ་ལྟར་མཚན་མོས་ཁྱུར་མིད་བཏང་ནས་མེད་པར་གྱུར། ཡིན་
ནའང་ས་གནས་གཅིག་མཚུངས་ཏེ། སྐབས་འདིར་འཇར་པན་གྱི Bacchanalia འཕྲུལ་
སྣང་གི་གྲོང་ཁྱེར་ལྟར་གློ་བུར་ཧ་ལས་ཧོན་ཐོར་གྱི་ཝོའར་ཀན་ཏི་ནོའི་མིག་མདུན་དུ་འཕྱོ།
ཁོས་མེ་ཕུང་དམར་པོའི་འོད་མདངས་ཀྱི་ནང་ན་ལུས་ལ་གནའ་བོའི་གྱོན་ཆས་བཀླུབས་
པའི་འཇར་པན་བ་དེ་རྣམས་འཁོར་མོར་བསྡད་དེ་ཕན་ཚུན་ཆང་ཕོར་བཏེགས་ནས་ཆང་
འཐུང་རྒྱག་པ་དང་། དབུས་སུ་ཡོད་པའི་བུད་མེད་ཅིག་སྟེ། རིགས་གང་དུ་གཏོགས་པ་
འཇར་པན་དུ་མཐོང་མྱོང་མེད་ཅིང་ལུས་ཕུང་རྒྱས་པའི་བུད་མེད་ཅིག་གིས་ས་སྟེང་དུ་
སྐྱེལ་བའི་ཤིང་ཟོམ་ཆེན་པོ་ཞིག་གི་སྟེང་དུ་སྨྱོ་བ་ལྟར་བྲོ་གར་འཁྲབ་བཞིན་པ་རིག ཤིང་
ཟོམ་གྱི་རྒྱབ་ཕྱོགས་སུ་ལུས་སྟོབས་དེའུ་འབུར་ལྟར་ཆེ་བའི་སྐྱེས་པ་ཞིག་ཡོད་པ་དེས་
གཡང་ཊིའི་རྟགས་མ་དང་མེ་ལོང་ལ་སོགས་པའི་དངོས་པོ་དག་སེམས་བག་ཡངས་པོས་
རྩ་བ་ནས་བཀོག་པའི་བཀྲག་རྩི་ཤིང་གི་ཡལ་གའི་སྟེང་དུ་འཇོག་བཞིན་མཆིས། ཁོ་ཚོའི་
མཐའ་འཁོར་དུ་དེ་ཕོ་བརྒྱ་གྲངས་ཀྱིས་ཕན་ཚུན་མཇུག་སྒྲོ་དང་བྱ་ཟེ་བརྡར་བཞིན་རྒྱུན་
ཆད་མེད་པར་ངར་སྐད་སྒྲོག དེ་བས་ཝོའར་ཀན་ཏི་ནོ་ཡིད་ཆེས་བྱེད་དཀའ་བ་ནི་ཁ་སྤྲོད་
དུ་ཕ་བོང་ཆེན་པོ་ཞིག་མཚན་རླངས་ཀྱི་དཀྱིལ་དུ་འགྱིང་ངེར་བསླངས་ཡོད་ཅིང་། བརྗིད་
ཉམས་ལྡན་པ་ནི་བྲག་ཕུག་གི་ཁང་པ་འདིའི་སྒོ་ཆེན་དང་འདྲ།
ཤིང་ཟོམ་གྱི་སྟེང་དུ་ལངས་པའི་བུད་མེད་དེས་བར་མེད་དུ་འཁྲབ། མོའི་མགོ་སྟེང་
གི་སྐྲ་ལོ་བར་སྣང་དུ་ལྷབ་ལྷུབ་གཡོ་བ་དང་། མགྲིན་པར་བཏགས་པའི་གཡང་ཊིའི་རྟགས་
མ་ཕན་ཚུན་བརྡར་ཏེ་སེར་བ་འབབ་པ་དང་འདྲ་བའི་རྡུང་སྒྲ་གྲགས། མོས་ལག་ཏུ་སྨྱུག་
མའི་ཡལ་ག་ཞིག་ཐོགས་ཏེ་འཕྲེད་གཞུང་དུ་གཡུག་གཡུག་བྱེད་པས་གྲང་རླུང་ཞིག་ཀྱང་
ལངས་འོང་། ཏག་ཏག་རེད། ད་དུང་གཅེར་བུར་བཏོན་པའི་མོའི་བྲང་ཁ་དེར་མེ་ཕུང་གི་
དམར་མདངས་འཕྲོས་པ་ན་འོད་བཀྲ་ཞིང་། མི་སེམས་འགུལ་བའི་ནུ་འབུར་དེ་གཉིས་
ཝོའར་ཀན་ཏི་ནོའི་མིག་ནང་དུ་ངོ་མ་འདོད་ཆགས་ཀྱི་མཚོན་བྱེད་ཉིད་དུ་གྱུར། ཁོས་
གནམ་བདག་གི་མཚན་བློ་ནས་འདོན་བཞིན་མགོ་བོ་ཕྱོགས་གཞན་དུ་བསྐྱུར་རྩིས་བྱས།
འོན་ཀྱང་སྟོབས་ཤུགས་ལྐོག་གྱུར་གང་ཞིག་གི་མཐུ་ཕོག་སྟེ་ཁོ་པས་རང་ཉིད་ཀྱི་ལུས་པོ་
སྒུལ་མི་ཐུབ།
ཡུད་ཙམ་ནས་ཁུ་སིམ་གློ་བུར་དུ་རྨི་ལམ་ལྟ་བུའི་སྐྱེས་པ་དང་བུད་མེད་དེ་དག་གི་
ལུས་སྟེང་དུ་བབས། ཐ་ན་ཤིང་ཟོམ་གྱི་སྟེང་དུ་ལངས་པའི་བུད་མེད་དེས་ཀྱང་གཉིད་ལས་
སད་པ་ལྟར་སྨྱོ་ཧམ་ཆེ་བའི་བྲོ་གར་འཁྲབ་མཚམས་བཞག དེས་མི་ཚད་ཐ་ན་ཕན་ཚུན་
སྐད་སྒྲ་འགྲན་པའི་དེ་ཕོ་དེ་དག་ཀྱང་མགྲིན་པ་བསྲིངས་པ་ཙམ་ལས་ཚང་མ་སྐད་སྒྲ་ཅི་
ཡང་འདོན་རྒྱུ་མེད་པར་གྱུར། འོན་ཀྱང་འཇམ་ཐིང་དེའི་ནང་ན་གནས་གང་ཞིག་ནས་
ཁྱབ་འོང་བ་མི་ཤེས་པའི་བུད་མེད་ཀྱི་སྐད་སྒྲ་བརྗིད་ཉམས་ལྡན་པ་ཞིག་སྟེ། ནམ་ཡང་
མཛེས་སྡུག་ཉམས་མི་སྲིད་པའི་སྐད་སྒྲ་དེ་འདྲ་ཞིག་ཁྱབ་འོང་།
“གང་ལྟར་ངས་འདི་གར་གབ་ཚེ་འཇིག་རྟེན་ཧྲིལ་པོ་མུན་པའི་ཀློང་དུ་འགྱུར་འགྲོ་
བ་མིན་ནམ། ལྟོས་དང་། ལྷ་རྣམས་གཞན་སྡུག་རང་ཚིམ་ངང་ཟིང་རྒྱག་གིན་འདུག་ཡཱ།”
སྐད་སྒྲ་དེ་མཚན་མོའི་བར་སྣང་དུ་ཡལ་བ་དང་དུས་མཚུངས་སུ་ཤིང་ཟོམ་གྱི་སྟེང་དུ་
ལངས་པའི་བུད་མེད་དེས་ཚང་མར་མིག་སྐོར་ཞིག་བརྒྱབ་སྟེ་བསམ་ཡུལ་ལས་འདས་པའི་
ཞི་ལྷོད་ངང་ལན་འདེབས་རྒྱུར།
“འདི་ནི་ཁྱོད་བཅོམ་ཐུབ་པའི་ལྷ་ཞིག་གསར་དུ་བྱོན་ཡོད་པས་ཚང་མས་དགའ་
དགའ་སྤྲོ་སྤྲོའི་སྒོ་ནས་རྟེན་འབྲེལ་བྱེད་བཞིན་ཡོད་ཡཱ།་
གསར་དུ་བྱོན་པའི་ལྷ་ཟེར་བ་དེ་ཕལ་ཆེར་གནམ་བདག་ལ་ཟེར་བ་མིན་ནམ། བསམ་
ཚུལ་དེས་སྐུལ་རྐྱེན་ད་གཟོད་ཝོའར་ཀན་ཏི་ནོས་སྤྲོ་སྣང་ཅུང་ཟད་ལྡན་པའི་སྒོ་ནས་མིག་
མདུན་གྱི་རྨི་ལམ་ཡ་མཚན་ཅན་དེའི་ནང་དུ་ཐོན་པའི་འགྱུར་ལྡོག་ལ་དོ་ཁུར་བྱས།
སྐབས་ཤིག་གི་རིང་ལ་ཁུ་སིམ་དེ་གཏན་ནས་དཀྲོགས་མ་ཐུབ། འོན་ཀྱང་གློ་བུར་
དུ། དེ་ཡང་དེ་ཕོ་ཁྱུ་དེས་མགྲིན་གཅིག་ཏུ་བྱ་སྐད་རྒྱག་འགོ་བརྩམས་པ་དང་ཆབས་ཅིག་
མཚན་མོའི་སྨུག་པ་འགོག་ཅིང་བྲག་ཁང་གི་སྒོ་ཆེན་འདྲ་བའི་ཁ་སྤྲོད་ཀྱི་ཕ་བོང་དེ་
གཡས་གཡོན་གཉིས་སུ་དལ་བུར་བྱེ། དེས་མ་ཚད་ཕ་བོང་དེ་བྱེ་བའི་སྲུབས་ཀ་ནས་ཏག་
ཏག་མཛེས་སྡུག་ཡིད་དུ་འོང་བའི་མཚམས་སྤྲིན་གྱི་འོད་སྟོང་རགས་ཁ་ཤོར་བའི་ཆུ་ལོག་
ཇི་བཞིན་ལང་ལོང་དུ་འཛུལ་ཡོང་།
ཝོའར་ཀན་ཏི་ནོ་ཅུང་ཙམ་མིན་ན་སྐད་ངན་ཤོར་མོད། ཇི་ལྟར་བྱས་ཀྱང་སྨྲ་ལྕེ་འགུལ་
མི་ཐུབ། ཁོས་འབྲོ་རྩིས་བྱས་ཀྱང་རྐང་པ་སྔར་གནས་སུ་བཏབ་པ་ལྟར་གནས། མིག་མདུན་
གྱི་འོད་མདངས་དྲག་པོ་དེ་དག་གི་ཟུག་གཟེར་འོག་ཏུ་ཁོས་རང་ཉིད་ཀྱི་ཀླད་ཁམས་རབ་
ཏུ་འཁྱོམས་པ་ཚོར་བར་མ་ཟད། མཚམས་སྤྲིན་གྱི་འོད་མདངས་དེའི་ཁྲོད་ནས་ཕོ་མོ་མང་
པོའི་དགོད་སྒྲ་བརྗིད་ཉམས་ལྡན་པའི་སྒོ་ནས་མཁའ་དབྱིངས་སུ་འཕུར་བ་ཐོས་པ་སྟེ།
“ལྷ་ཆེན་ཉི་མ། ལྷ་ཆེན་ཉི་མ། ལྷ་ཆེན་ཉི་མ།”
“གསར་དུ་བྱོན་པའི་ལྷ་ཟེར་བ་ཞིག་གཏན་ནས་མེད། གསར་དུ་བྱོན་པའི་ལྷ་ཟེར་བ་
ཞིག་གཏན་ནས་མེད།”
“ཁྱེད་ལས་ལྡོག་མཁན་ཚང་མ་ཕམ་ངེས་ཡིན།”
“ལྟོས་དང་། མུན་ནག་དྭངས་བཞིན་འདུག"
“མིག་རྒྱང་རིང་དུ་བལྟས་ན་གང་སར་ཁྱེད་ཀྱི་རི་རྩེ་དང་། ཁྱེད་ཀྱི་ཆུ་བོ། ཁྱེད་ཀྱི་
གྲོང་ཁྱེར་དང་གྲོང་རྡལ། ཁྱེད་ཀྱི་རྒྱ་མཚོ་རེད།”
“གསར་དུ་བྱོན་པའི་ལྷ་ཟེར་བ་ཞིག་གཏན་ནས་མེད། ཁོ་ཚོ་ཚང་མ་ཁྱེད་ཀྱི་གཡོག་
པོ་མིན་པ་གཅིག་ཀྱང་མེད།”
“ལྷ་ཆེན་ཉི་མ། ལྷ་ཆེན་ཉི་མ། ལྷ་ཆེན་ཉི་མ།”
གཅིག་འཇགས་གཅིག་ལངས་ཀྱི་དགའ་འབོད་ཁྲོད་དུ་ཝོའར་ཀན་ཏི་ནོའི་ལུས་
ཡོངས་ནས་རྔུལ་ཆུ་བཞུར། ཁོས་སྨྲེ་ངག་གང་ཞིག་བཏོན་པ་དང་འབྲེལ་གློ་བུར་དྲན་མེད་
དུ་འགྱེལ་
ཉིན་དེའི་མཚན་མོའི་ནམ་ཕྱེད་ལ་ཉེ་བའི་དུས་ན་ཝོའར་ཀན་ཏི་ནོ་མཐར་བརྒྱལ་
བའི་གཡང་རོང་ནས་དྲན་པ་སོས། ལྷ་རྣམས་ཀྱིས་འབོད་སྒྲའི་བྲག་ཅ་ད་དུང་ཡང་ཁོའི་
རྣ་འགྲམ་དུ་འཁོར་འོང་། འོན་ཀྱང་ཕྱོགས་བཞིར་ལྟ་སྐབས་དབེན་འཇགས་ཀྱི་འདུ་ཁང་
ནང་དུ་སྒོར་དབྱིབས་ཁང་ཀླད་ཀྱི་དཔྱང་བཞུ་དེ་ད་དུང་ཡང་ད་གིན་ལྟར་ལྡེབས་རིས་སྟེང་
ན་མག་མོག་ཏུ་འཕྲོས་པ་ལས་གཞན་ཅི་ཡང་མེད། ཝོའར་ཀན་ཏི་ནོས་འཁུན་སྒྲ་འབྱིན་
བཞིན་དལ་བུ་དལ་བུར་མཆོད་སྟེགས་ཀྱི་རྒྱབ་ནས་བྲལ། རྨི་ལམ་དེས་ཡང་སྙིང་ཅི་ཞིག་
མཚོན་པ་ཁོས་ཤེས་མི་འགྱུར། འོན་ཀྱང་དོན་གནད་གཅིག་ལ་ཐེ་ཚོམ་བྱ་མི་དགོས་ཏེ། རྨི་
ལམ་དེ་བཟོ་མཁན་ནི་གནམ་བདག་རྩ་བ་ནས་མིན།
“རྒྱལ་ཁབ་འདིའི་སེམས་སྟོང་དང་འཐབ་རྒྱུ་ནི" ཝོའར་ཀན་ཏི་ནོས་ལམ་དུ་
འགྲོ་བཞིན་དབང་མེད་དུ་ཁེར་ལབ་བྱ་རྒྱུར། “རྒྱལ་ཁབ་འདིའི་སེམས་སྟོང་དང་འཐབ་
རྒྱུ་ནི་བསམ་ཚོད་ལས་དཀའ་ཚེགས་དེ་བས་ཆེ་ཡཱ། ཡང་སྙིང་རྒྱལ་སྲིད་དམ་ཡང་ན་ཕམ་
སྲིད་”
དེའི་ཚེ་ན་བཤད་ཕོད་ལ་མ་ཕོད་པའི་སྐད་སྒྲ་དལ་མོ་ཞིག་ཁོའི་རྣ་འགྲམ་དུ་ཁྱབ་པ་སྟེ།
“ཕམ་གྱི་རེད།”
ཝོའར་ཀན་ཏི་ནོས་དངངས་སྐྲག་ཅུང་ཟད་སྐྱེས་པའི་སྒོ་ནས་སྐད་སྒྲའི་ཕྱོགས་སུ་ཁ་
བསྐོར་ནས་བལྟས། འོན་ཏེ་དེའི་གོང་དང་འདྲ་བར་དེ་གར་རབ་རིབ་ཀྱི་སེ་རྒོད་དང་གསེར་
བྱིའུ་མེ་ཏོག་ལས་མིའི་གྲིབ་མ་ཙམ་ཡང་མཐོང་རྒྱུ་མེད།
ཕྱི་ཉིན་གྱི་ས་སྲོད་དུ་ཝོའར་ཀན་ཏི་ནོ་སྔར་བཞིན་ལྷོ་ཕྱོགས་ཀླ་ཀློ་དགོན་གྱི་སྒོ་རའི་
ནང་དུ་བག་ཕེབས་ངང་འཆམ་འཆམ་བྱེད་བཞིན་ཡོད། འོན་ཀྱང་ཁོའི་མིག་སྔོན་པོ་དེའི་
ནང་ནས་སྐྱིད་སྣང་ཞིག་མངོན་འོང་། གང་ལགས་ཤེ་ན། དེ་རིང་གི་ཉིན་གང་པོའི་རིང་ལ་
འཇར་པན་གྱི་དཔའ་རྟུལ་བཞི་ལྔ་ཞིག་དད་ལྡན་པའི་སྒྲིག་ཁོངས་སུ་ཞུགས་ཡོད།
སྒོ་རའི་ནང་གི་སྐྱུ་རུ་ར་དང་གཡོད་ཀུའེ་སྡོང་པོ་སྒྲ་མེད་ཁུ་སིམ་ངང་ས་སྲོད་ཀྱི་མུན
པའི་ཁྲོད་དུ་འགྱིངས་ནས་མཆིས། ཁུ་སིམ་དེ་དཀྲོག་མཁན་ནི་དགོན་སྡེའི་ཕུག་རོན་དག་
མདའ་གཡབ་སྟེང་གི་ཚང་དུ་ཕྱིར་ལོག་སྐབས་བར་སྣང་དུ་གཤོག་པ་རྡེབ་པའི་སྐད་སྒྲ་ཁོ་
ན་ཡིན། སེ་རྒོད་ཀྱི་དྲི་ཞིམ་དང་བྱེ་རྡུལ་གྱི་བཞའ་ཚན་ཏེ། ཡོད་ཚད་དེ་འདྲའི་ཞི་མཐུན་
ལྡན་པ་ནི་གནའ་རབས་ཀྱི་ས་སྲོད་གང་ཞིག་ཏུ་སླེབས་པ་དང་། གཤོག་པ་ཡོད་པའི་ལྷའི་
ཕོ་ཉ་ཚོས “ལྟོས་དང་། བུ་མོ་དེ་ཅི་འདྲའི་མཛེས་པ་ལ་ཨང” ཞེས་རྗོད་བཞིན་དེ་ནས་
བཟུང་མི་ཡུལ་དུ་བྱོན་ཏེ་རིམ་གྱིས་བརྩེ་ཞིང་གཉེན་སློང་བ་ལྟར་དུ་སྣང་།
“དེར་བལྟས་ན་རྒྱ་གྲམ་གྱི་ཟིལ་རྔམ་ལྡན་པའི་འོད་སྟོང་གི་མདུན་ན་ལྗན་ལྗིན་དུ་
གྱུར་པའི་འཇར་པན་གྱི་སེམས་སྟོང་ལའང་རྒྱལ་ཁ་ལོན་ཐབས་ཤིག་ཡོད་དཀའ། འོན་
ཀྱང་མདང་དགོང་གི་འཕྲུལ་སྣང་དེ་ཅི་ཡིན་ནམ། འོ་རེད། དེ་ནི་འཕྲུལ་སྣང་ཙམ་དུ་
ངེས། གདོན་འདྲེས་ཀྱང་སྔོན་ཆད་ཧྲེང་ཨན་ཏུང་ཉི་ཨའོU ཡི་མདུན་དུ་འཕྲུལ་སྣང་དེ་
འདྲ་བསྟན་མྱོང་བ་མིན་ནམ། དེའི་དཔང་རྟགས་ནི་དེ་རིང་ཉིན་གཅིག་གི་རིང་ལ་སླར་
དད་ལྡན་པ་མང་པོ་འཕར་སྣོན་བྱུང་། མི་རིང་བར་རྒྱལ་ཁབ་འདིའི་གནས་ཀུན་ཏུ་གནམ་
བདག་གི་ཆོས་ཁང་བཞེངས་ངེས་རེད།”
ཝོའར་ཀན་ཏི་ནོས་དེ་ལྟར་བསམ་བཞིན་བྱེ་དམར་ཁེངས་པར་བཏིང་བའི་ལམ་ཆུང་
གི་སྟེང་དུ་གོམ་འགྲོས་དལ་བུས་འཆམ་འཆམ་བྱས། དེའི་ཚེ་གློ་བུར་དུ་མི་ཞིག་གིས་རྒྱབ་
ཕྱོགས་ནས་ཁུ་སིམ་པོས་ཁོའི་ཕྲག་པར་རྡེབ་བྱུང་། ཁོས་ཁ་ཕྱིར་བསྐོར་ནས་རྒྱབ་ཕྱོགས་ལ་
བལྟས་པས་བཞུད་ཁའི་ཉི་འོད་གསལ་ལ་མ་གསལ་ཞིག་ལམ་ཆུང་གི་ལོགས་གཉིས་སུ་ཡོད་
པའི་གདངས་ཤིང་གི་འདབ་གསར་སྟེང་དུ་འཕྱོ་བ་ལས་གཞན་ཅི་ཡང་མེད།
“འཇིག་རྟེན་མགོན་པོས་མཁྱེན་ནོ།།བདག་ལ་མགོན་སྐྱོབ་མཛོད་ཅིག”
ཁོས་དེ་ལྟར་བཤད་སྐུམ་བྱེད་བཞིན་ཁ་དལ་བུར་བསྐོར། བསམ་ཡུལ་ལས་འདས་
པ་ཞིག་ལ་མི་རིང་བར་ཉེ་འགྲམ་ནས་རྒད་པོ་ཞིག་ཐོན་བྱུང་། དེ་ཡང་མདང་ནུབ་ཀྱི་རྨི་
ལམ་ནང་ནས་མཐོང་བ་ལྟར་རྒད་པོའི་མགྲིན་པར་གཡང་ཊིའི་རྟགས་མ་སྟར་ཕྲེང་ཞིག་
བཏགས་ཡོད་པ་དང་། གཟུགས་བརྙན་ཅུང་ཟད་མག་མོག་ཡིན་ཞིང་། ཁོའི་འགྲམ་དུ་གོམ་
ཁ་དལ་བུར་བསྒྱུར་འོང་།
“ཁྱོད་སུ་ཡིན།”
ཝོའར་ཀན་ཏི་ནོ་ཧ་ལས་ཏེ་བགྲོད་མཚམས་དབང་མེད་དུ་འཇོག་དགོས་བྱུང་།
“ང་སུ་ཡིན་མིན་ལ་གནད་འགག་ཨེ་ཡོད། ང་ནི་རྒྱལ་ཁབ་འདིའི་སེམས་སྟོང་བགྲང་
ལས་འདས་པའི་ནང་ནས་གཅིག་ཙམ་པ་ཡིན” ཞེས་རྒད་པོས་ངོ་གདོང་འཛུམ་གྱིས་ཕྱུག་
བཞིན་ཞི་དུལ་བྱམས་བརྩེའི་ངང་ལན་བཏབ་པ་དང་འབྲེལ “ཝ་ཡེ། ང་ཚོ་མཉམ་དུ་སྐྱོ་
བསང་ལ་འགྲོ། ང་ཡོང་དོན་ནི་ཁྱོད་དང་ཁ་བརྡ་བྱེད་འདོད་པ་ཙམ་ཡིན” ཟེར།
ཝོའར་ཀན་ཏི་ནོས་བྲང་མདུན་དུ་རྒྱ་གྲམ་ཞིག་བཀོད། འོན་ཀྱང་རྒད་པོས་ཁོའི་བྱ་
བྱེད་དེ་ལ་འཇིགས་སྣང་གི་ངང་ཚུལ་སྤུ་ཙམ་ཡང་མ་བསྟན།
“ང་གདོན་འདྲེ་གདུག་པ་ཅན་གཏན་ནས་མིན། གཡང་ཊིའི་རྟགས་མ་འདི་དང་། ད་
དུང་རལ་གྲི་འདི་ལ་ལྟོས་དང་། གལ་ཏེ་དེ་དག་དམྱལ་ཁམས་ཀྱི་མེ་ལྕེས་བསྲེགས་ཡོད་ན་
གཙང་མ་འདི་འདྲ་ཡོང་མི་སྲིད། དེ་ལས་ཁྱེད་རང་སྔགས་བཟློ་མཚམས་ཞོག
ཝོའར་ཀན་ཏི་ནོས་བྱེད་གཏད་དཀའ་བའི་རྣམ་འགྱུར་ཞིག་བསྟན་ཅིང་། མི་འདོད་
པའི་ངང་ལག་ཟུང་སྣོལ་ཏེ་རྒད་པོ་དང་མཉམ་དུ་བསྐྱོད།
“ཁྱེད་རང་གནམ་བདག་གི་ཆོས་སྤེལ་བར་ཡོང་བ་རེད” ཅེས་རྒད་པོས་ཞི་འཇམ་
ངང་བཤད་རྒྱུར། “ཕལ་ཆེར་དེ་ཡང་བྱ་བ་ངན་པ་ཞིག་ཡིན་མི་སྲིད། འོན་ཀྱང་གནམ་
བདག་རྒྱལ་ཁབ་འདིར་ཡོང་བའི་དབང་དུ་བཏང་ནའང་མཐར་ཕམ་ངེས་ཡིན་པར་ཐེ་
ཚོམ་བྱ་མི་དགོས།”
“གནམ་བདག་ནི་ཀུན་ནུས་ཀྱི་བདག་པོ་རེད། དེར་བརྟེན་" ཝོའར་ཀན་ཏི་
ནོས་ཁ་གྲག་ཅིང་། དེ་ཡང་དྲན་པ་གློ་བུར་དུ་སོས་པ་ལྟར་ཁོས་དུས་རྒྱུན་རྒྱལ་ཁབ་འདིའི་
དད་ལྡན་པའི་མདུན་དུ་སྐད་ཆ་ཤོད་སྐབས་ཀྱི་དོ་ནན་པའི་ངག་འགྲོས་ལྟར “བྱ་དངོས་
གང་ཞིག་གིས་ཀྱང་ཁོང་ཉིད་ལས་རྒྱལ་མི་ཐུབ་པ་གླེང་མེད་རེད” ཅེས་བརྗོད།
“འོན་ཀྱང་དོན་དངོས་སུ་བྱ་དངོས་དེ་འདྲ་གནས་ཡོད། དེ་ཕྱིར་ངས་ཞིབ་ཕྲ་བཤད་
པར་ཉོན་དང་། ལམ་ཐག་ལེ་དབར་སྟོང་ཕྲག་གི་དཀའ་ངལ་ལ་མ་འཛེམ་པར་རྒྱ་མཚོ་
བརྒལ་ནས་ཡོང་མཁན་གནམ་བདག་གཅིག་པུ་མ་ཡིན། ཁུང་ཙེ་དང་། མོང་ཙེ། ཀྲོང་
ཙེ་ཕུད་དེ་མིན་ཀྲུང་གོ་ནས་ད་དུང་རྣམ་དཔྱོད་པ་བགྲང་ལས་འདས་པ་ཡོང་བ་མ་ཟད།
སྐབས་དེ་དུས་རྒྱལ་ཁབ་འདི་དབུ་བརྙེས་མ་ཐག་རེད། ཀྲུང་གོའི་རྣམ་དཔྱོད་པ་ཚོས་གནས་
ལུགས་ཕུད་ད་དུང་ཝུའུ་རྒྱལ་ཁབ་ཀྱི་དར་གོས་དང་། ཆིན་རྒྱལ་ཁབ་ཀྱི་གཡང་ཊི་སོགས་
དངོས་པོ་སྣ་ཚོགས་འཁྱེར་ནས་ཡོང་ཡོད། དེ་ཙམ་གྱིས་མི་ཚད་ཐ་ན་གོང་གསལ་ལས་དེ་
བས་རྩ་ཆེ་བའི་ངོ་མཚར་སྤྱོད་བདེའི་དངོས་པོ་སྟེ། ཡི་གེ་འཁྱེར་ནས་ཡོང་ཡོད། འོན་ཀྱང་
ཀྲུང་གོས་དེ་དག་ལ་བརྟེན་ནས་ང་ཚོ་འདུལ་ཐུབ་ཡོད་དམ། དཔེར་ན། ཡི་གེར་ལྟོས་དང་།
ཡི་གེས་ང་ཚོ་འདུལ་ཐུབ་མེད་པ་མ་ཟད། དེ་ལས་ལྡོག་སྟེ་ང་ཚོས་བཏུལ་ཡོད། ངས་སྔོན་
ཆད་ངོ་ཤེས་པའི་ཡུལ་འདི་རང་གི་མིའི་ཁྲོད་དུ་མིང་ལ་ཧྲེ་པན་རེན་མཱ་ལུའེ"ཟེར་བའི
སྙན་ངག་པ་ཞིག་ཡོད། ཁོས་བརྩམས་པའི་ལུགས་རྙིང་བདུན་པའི་ཚེས་བདུན་གྱི་ནུབ་
མོའི་གླུ་ཚིག་ད་ལྟའི་བར་རྒྱལ་ཁབ་འདིར་མི་རབས་ནས་མི་རབས་བརྒྱུད་དེ་ཁྱབ་བཞིན་
ཡོད། ཁྱེད་རང་གིས་བཀླགས་ཙམ་བྱས་པར་སྐྱོན་མེད། དེའི་ནང་དུ་བསྟོད་གླུ་བླངས་པ་ནི་
གླང་རྫི་དང་འཐག་མཁན་མའི་གཏམ་རྒྱུད་མིན་པར་སྐར་མ་འཆི་མེད་གླང་རྫི་དང་སྐར་མ་
ཐགས་མའི་བརྩེ་དུང་རེད། ཁོ་ཚོའི་སྔས་འགྲམ་དུ་གྲགས་པ་ནི་རྒྱལ་ཁབ་འདིའི་ཆུ་ཀླུང་
དང་འདྲ་བར་དྭངས་གཙང་དགུ་ཚིགས་ཀྱིས་བཏོན་པའི་ཤང་ཤང་གི་ཆུ་སྒྲ་དེ་རིགས་ཡིན་
པ་ལས་ཀྲུང་གོའི་རྨ་ཆུ་དང་འབྲི་ཆུའི་ལང་ལོང་གི་རླབས་སྒྲ་དེ་འདྲ་མ་ཡིན། འོན་ཀྱང་
གླུ་ཚིག་དང་བསྡུར་ན་དེ་བས་བགྲོ་གླེང་བྱེད་རིན་ལྡན་པ་ནི་ཡི་གེ་རེད། རེན་མཱ་ལུའེ་ཡིས་
གླུ་ཚིག་དེ་དག་འགོད་ཆེད་ཀྲུང་གོའི་ཡི་གེ་བཀོལ་ཡོད། ཡིན་ནའང་དེ་ནི་ཡི་གེའི་གོ་དོན་
བཀོལ་བ་མིན་པར་ཡི་གེའི་སྒྲ་གདངས་བཀོལ་བ་ཙམ་རེད། དཔེར་ན། ཟེར་བའི་
ཡི་གེ་དེ་དར་ཡོང་བའི་རྗེས་སུ་ཡང ནི་སྔར་བཞིན 'fune' ཞེས་སུ་ཀློག་གིན་
ཡོད། དེ་འདྲ་མིན་ན་ང་ཚོའི་སྐད་བརྡ་ཡང་ཀྲུང་གོའི་སྐད་བརྡར་འགྱུར་འགྲོ་བ་མིན་ནམ།
དེས་རེན་མཱ་ལུའེ་ལ་མགོན་སྐྱོབ་གནང་ཡོད། མ་རེད། རེན་མཱ་ལུའེ་ཡི་སེམས་ཁམས་ཀྱིས་
ངེད་རྒྱལ་ཁབ་ཀྱི་ལྷའི་སྟོབས་ཤུགས་ལ་མགོན་སྐྱོབ་གནང་ཡོད་ཅེས་བཤད་ན་འོས། དེ་
ལྟར་ཡིན་པ་མ་ཟད། ཀྲུང་གོའི་རྣམ་དཔྱོད་པ་ཚོས་ད་དུང་ཡིག་གཟུགས་ཀྱང་རྒྱལ་ཁབ་
འདིར་དར་སྤེལ་བཏང་ཡོད། ངས་དུས་རྒྱུན་དུ་ཁུང་ཧའེ་དང་། ཏའོ་ཧྥུང་། ཙོའོ་ལི། ཞིང་
ཁྲེང་བཅས་ཀྱི་གམ་དུ་ཁུ་སིམ་སིམ་ངང་བཅར་ནས་ལྟ་སྐབས་ཁོ་ཚོའི་ལག་ནང་གི་ཡིག་
དཔེ་ཚང་མ་ཀྲུང་གོ་བའི་ཕྱག་བྲིས་མིན་པ་གཅིག་ཀྱང་མཐོང་རྒྱུ་མི་འདུག འོན་ཀྱང་ཁོ་
ཚོའི་སྨྱུག་རྩེ་ལས་རིམ་བཞིན་མཛེས་སྡུག་གསར་རྐྱང་ཞིག་འཁྲུངས་ཤིང་། ཁོ་ཚོའི་ཡི་གེ་
ཤེས་མེད་ཚོར་མེད་ངང་ཝང་ཞི་ཀྲིའི་མིན་ལ། ཁྲུའུ་ཀྲུའུ་ལེང་གི་ཡང་མིན་པའི་འཇར་
པན་བ་རང་ཉིད་ཀྱི་ཡི་གེར་རིམ་འགྱུར་བྱུང་ཡོད། འོན་ཀྱང་ང་ཚོ་རྣམ་པར་རྒྱལ་བ་དེ་ཡི་
གེ་ཁོ་ན་མིན། ང་ཚོའི་དབུགས་རྒྱུན་འབྱིན་རྔུབ་ཀྱིས་ཀྱང་ཐ་ན་མཚོ་རླུང་དང་འདྲ་བར་
རུའུ་ལུགས་རྒད་པོའི་གནས་ལུགས་མཐུན་སྒྲིག་བྱས་ཡོད། རྒྱལ་ཁབ་འདིའི་ཡུལ་འདི་རང་
གི་སྡོད་མིར་ལྟོས་དང་། མོང་ཙེའི་གསུང་རྩོམ་གྱིས་ང་ཚོར་ཕོག་ཐུག་གཏོང་སླ་བས་དེར་
བརྟེན་ཁོ་ཚོས་གལ་ཏེ་གྲུ་གཟིངས་ནང་དུ་མོང་ཙེའི་གསུང་རྩོམ་བླུགས་ཚེ་གྲུ་གཟིངས་དེ་
རྒྱ་མཚོའི་ནང་དུ་ནུབ་ངེས་ཡིན་པར་ཡིད་ཆེས་བྱེད་ཀྱི་ཡོད། མ་གཞིར་ལྷ་ཆེན་ཁོའོ་ཧུའུ་
ཡིས་ཐལ་ཆེ་བའི་ཀུ་རེ་དེ་འདྲ་རྩེ་མྱོང་མེད་མོད། དད་མོས་དེ་ལྟའི་ནང་ནས་རྒྱལ་ཁབ་
འདིའི་ལྷ་ལ་ལྡན་པའི་སྟོབས་ཤུགས་རབ་རིབ་ཅིག་ཚོར་ཐུབ། ཁྱོད་ཀྱིས་ངོས་འཛིན་དེ་
འདྲ་བྱེད་ཀྱི་མེད་དམ།་”
ཝོའར་ཀན་ཏི་ནོས་གཏན་ནས་མི་ཤེས་པའི་ངང་ཁ་ཕྱིར་བསྐོར་ནས་རྒད་པོའི་ངོ་
གདོང་ལ་མིག་ཧྲིག་གེར་བལྟས། ཁོ་པས་མ་གཞི་ནས་རྒྱལ་ཁབ་འདིའི་ལོ་རྒྱུས་ལ་ཤེས་
རྟོགས་བྱ་རྒྱུ་སྣང་མེད་དུ་བཏང་བས་སྐབས་དེར་རྒད་པོའི་བགྲོ་གླེང་དེ་དེ་བས་ཀྱང་ཕྱོགས་
ཙམ་ལས་མི་ཤེས།
“ཀྲུང་གོའི་རྣམ་དཔྱོད་པ་ཚོའི་རྗེས་མཐུད་ནས་ཡོང་མཁན་ནི་རྒྱ་གར་གྱི་རྒྱལ་སྲས་
དོན་ཀུན་གྲུབ་པ་རེད་”
རྒད་པོས་མུ་མཐུད་ནས་རྗོད་བཞིན་ལམ་འགྲམ་གྱི་སེ་རྒོད་མེ་ཏོག་ཅིག་བཏོགས་ཏེ་
སྤྲོ་སྣང་ངང་སྣ་རྩར་བསྐྱལ་ནས་དྲི་བསྣོམས། ཡིན་ནའང་སེ་རྒོད་མེ་ཏོག་བཏོགས་རྗེས་ཀྱི་
ཡལ་གའི་སྟེང་དུ་སྔར་བཞིན་མེ་ཏོག་གཞན་ལུས་ཡོད། རྒད་པོའི་ལག་ནང་གི་མེ་ཏོག་དེ
མ་གཞིར་ཁ་དོག་དང་བཟོ་ལྟ་ཚང་མ་སྡོང་པོའི་སྟེང་གི་མེ་ཏོག་དང་འདྲ་མོད་ཀྱང་རྒྱུ་རྐྱེན་
ཅི་སྟེ། ན་བུན་འཁྲིགས་པ་ལྟར་དངོས་མདོག་དབྱེ་བ་མི་ཆོད་པའི་ཚོར་སྣང་སྟེར།
“མཇུག་འབྲས་ནི་སངས་རྒྱས་ཀྱི་ལས་དབང་ཡང་གཅིག་པ་རེད། ཡིན་ནའང་དེའི་
སྐོར་རེ་རེ་བཞིན་རྒྱས་བཤད་བྱས་ན་ཕལ་ཆེར་ཁྱེད་རང་ལ་ཆོ་མེད་པའི་སུན་སྣང་ཐོལ་པ་
བསྣན་པ་ཙམ་རེད། དོན་གཅིག་གི་ཐད་ལ་ཁྱེད་རང་གིས་ཡིད་གཟབ་གནང་དགོས། དེ་
ནི་རང་སའི” རྣམ་སྤྲུལ་གྱི་འབྲེལ་ཡོད་བསླབ་བྱ་རེད། བསླབ་བྱ་དེ་ལས་ཡུལ་འདིའི་སྡོད་
མིས་ལྷ་ཆེན་ཉི་མ་དང་རྣམ་པར་སྣང་མཛད་གཉིས་ལྷ་གཅིག་ཏུ་རྩི་གིན་ཡོད། འོ་ན་དེ་ནི་
ལྷ་ཆེན་ཉི་མ་རྒྱལ་བར་བརྩི་དགོས་སམ་ཡང་ན་རྣམ་པར་སྣང་མཛད་རྒྱལ་བར་བརྩི་དགོས།
ང་ཚོས་བསམ་ཚོད་འདི་འདྲ་བྱ། ད་ལྟ་རྒྱལ་ཁབ་འདིའི་ཡུལ་འདི་རང་གི་སྡོད་མིས་ལྷ་
ཆེན་ཉི་མ་མི་ཤེས་པ་དང་། མི་མི་ཉུང་བ་ཞིག་གིས་རྣམ་པར་སྣང་མཛད་ཤེས་ཀྱི་ཡོད་པའི་
དབང་དུ་བཏང་ནའང་ཁོ་ཚོས་རྨི་ལམ་ནང་ནས་མཐོང་བའི་རྣམ་པར་སྣང་མཛད་དེར་རྒྱ་
གར་གྱི་སངས་རྒྱས་འདྲ་སྐུའི་བཞིན་དབྱིབས་ལས་དེ་བས་ལྷ་ཆེན་ཉི་མའི་མཚོན་རྟགས་
མང་། ངས་ཀྱང་དེ་སྔ་ཆིན་ལོན་དང་རི་ལན”མཉམ་དུ་བྱང་ཆུབ་ཤིང་ཟུང་གི་མེ་ཏོག་
ཚོམ་བུའི་རྒྱབ་ཏུ་སྐྱོ་བསང་དུ་ཕྱིན་པ་ཡིན། ཁོ་ཚོས་ཡིད་སྨོན་བྱེད་པ་ནི་པྲ་གྲིབ་ཀྱིས་
བསྒྲིབས་པའི་མི་རྒྱུད་ནག་པོ་མིན་པར་ཞི་འཇམ་ལ་རྔམ་བརྗིད་ལྡན་པའི་ཕོ་བྲང་གོང་
མའི་རྒྱལ་སྲསཀྱི་སྐུ་མཆེད་རེད། ད་ནི་ང་རང་གི་ཁ་དན་ལག་ཏུ་བསྟར་ཏེ་བརྗོད་གཞི་
དེ་རིགས་གླེང་མཚམས་འཇོག་གི་ཡིན། མདོར་ན། ང་རང་ཤོད་འདོད་པ་ནི་གནམ་བདག་
རྒྱལ་ཁབ་འདིར་ཡོང་བའི་དབང་དུ་བཏང་ནའང་རྒྱལ་ཁ་ཐོབ་མི་སྲིད།”
“ཏོག་ཙམ་སྒུགས་དང་། མ་གཞི་ཁྱེད་ཀྱིས་དེ་ལྟར་གསུངས་མོད།" ཝོའར་ཀན་ཏི
ནོས་དབང་མེད་དུ་སྐད་ཆའི་བར་དུ་འཚངས་ནས་བཤད་རྒྱུར། “དེ་རིང་ད་དུང་དཔའ་
རྟུལ་གསུམ་གནམ་བདག་ཆོས་ལུགས་ལ་སྐྱབས་སུ་ཕྱིན་སོང་།”
“ད་དུང་མི་མང་པོ་སྐྱབས་སུ་འགྲོ་མཁན་མེད་དམ། གལ་ཏེ་སྐྱབས་སུ་ཁོ་ན་སོང་
བར་བརྩིས་ན་རྒྱལ་ཁབ་འདིའི་མི་ཕལ་མོ་ཆེ་དོན་ཀུན་གྲུབ་པའི་ཆོས་ལུགས་ལ་སྐྱབས་
སུ་སོང་བ་མ་ཡིན་ནམ། འོན་ཀྱང་ང་ཚོའི་སྟོབས་ཤུགས་ཟེར་བ་དེ་གཏོར་བཤིག་གི་སྟོབས་
ཤུགས་དེ་རིགས་ལ་ཟེར་བ་མིན་པར་བསྒྱུར་བཀོད་ཀྱི་སྟོབས་ཤུགས་ལ་ཟེར་བ་རེད།”
རྒད་པོས་དེ་མུར་ལག་ནང་གི་སེ་རྒོད་མེ་ཏོག་དེ་དོར། མེ་ཏོག་ཁོའི་ལག་མཐིལ་ནས་
བྲལ་མ་ཐག་ས་སྲིབ་ཀྱི་མུན་པའི་དཀྱིལ་དུ་ཡལ་བར་གྱུར།
“ཁྱེད་ཀྱིས་བསྒྱུར་བཀོད་ཀྱི་སྟོབས་ཤུགས་བཤད་ཀྱིན་ཡོད་དམ། ཡིན་ནའང་དེ་ནི
ཁྱེད་ཚོར་དམིགས་བསལ་དུ་ཡོད་པའི་སྟོབས་ཤུགས་གཏན་ནས་མ་རེད། རྒྱལ་ཁབ་གང་
ཞིག་ཡིན་རུང་དཔེར་ན། ཁྱེད་ཚོས་ཀུ་རི་སིའི་ལྷ་ཚོགས་སུ་འབོད་པའི་ནང་གི་གདོན་འདྲེ་
དེ་ཚོ་ཡང་”
“རླབས་ཆེ་བའི་ཕེན་ལྷ' ད་ལྟ་ཤི་ཟིན། མ་རེད། ཕལ་ཆེར་དུས་གང་ཞིག་ཏུ་ཕེན་ལྷ་
ཡང་སླར་འདས་ལོག་ཡོང་བའི་ངེས་པ་མེད། འོན་ཀྱང་ང་ཚོ་ད་དུང་ཡང་འདི་ལྟར་གང་
ལེགས་འཚོ་བཞིན་ཡོད།"
ཝོའར་ཀན་ཏི་ནོས་ཅུང་མཚར་སྣང་གིས་མིག་ཟིམ་བུར་གདངས་ནས་རྒད་པོའི་ངོ་
གདོང་ལ་བལྟས།
“ཁྱེད་རང་གིས་ཕེན་ལྷ་ཡང་ཤེས་ཀྱི་ཡོད་དམ།”
“ཁྱེད་རང་ག་རེ་ཤོད་ཀྱི་ཡོད། ནུབ་རྒྱལ་ཁབ་ཀྱི་རྒྱལ་ཕྲན་རྒྱལ་པོའི་སྲས་ཀྱིས་ནུབ་
གླིང་ནས་འཁྱེར་ཡོང་བའི་ཕྱི་རྒྱལ་གྱི་ཡིག་རིགས་ནང་དུ་ཁོ་འཁོད་ཡོད་པ་མ་རེད་དམ། དེ་
ལས་ད་གིན་གྱི་བརྗོད་གཞི་དེ་བཤད་དོ། །བསྒྱུར་བཀོད་ཀྱི་སྟོབས་ཤུགས་དེ་རིགས་ང་ཚོར་
དམིགས་བསལ་དུ་ཡོད་པའི་སྟོབས་ཤུགས་ཤིག་མིན་ནའང་སྣང་ཆུང་བྱ་རུང་བ་ཞིག་རྩ་བ་
ནས་མིན། མ་རེད། དེ་ལྟར་བཤད་ན་ད་གཟོད་ཁྱེད་ཚོས་སྔར་བས་ཡིད་གཟབ་བྱེད་པ་མིན་
ནམ། གང་ལྟར་ང་ཚོ་ནི་གནའ་རབས་ཀྱི་ལྷ་ཡིན་པ་ཤེས་པ་བྱ་དགོས། ཀུ་རི་སིའི་ལྷ་ཚོགས་
ལྟར་འཇིག་རྟེན་གྱི་སྐྱ་རེངས་དངོས་སུ་མཐོང་བའི་ལྷ་རེད།"
“འོན་ཏེ་ཇི་ལྟར་བཤད་ཀྱང་གནམ་བདག་གིས་རྒྱལ་ཁ་ལེན་ངེས་རེད།”
ཝོའར་ཀན་ཏི་ནོས་གཉའ་མི་ཆག་པའི་སྒོ་ནས་སྐད་ཆ་དེ་བསྐྱར་ཟློས་ལན་གཅིག་
བྱས། འོན་ཀྱང་རྒད་པོས་རྣ་བ་བཀག་ནས་མི་ཉན་པ་ལྟར་དལ་ལྷོད་ལྷོད་ངང་མུ་མཐུད་ནས་
བཤད་རྒྱུར།
“ཉིན་བཞི་ལྔའི་གོང་ན་ང་ལ་སྟེས་དབང་དུ་ནུབ་རྒྱལ་ཁབ་ཀྱི་མཚོ་ངོགས་སུ་ཐོན་
པའི་ཀུ་རི་སིའི་གྲུ་པ་ཞིག་འཕྲད་བྱུང༌། གྲུ་པ་དེ་ལྷ་ཡེ་ནས་མིན་པར་མི་ཕལ་པ་ཞིག་རེད།
ང་དང་ཁོས་ཟླ་འོད་འོག་གི་བྲག་རྡོའི་སྟེང་དུ་བསྡད་དེ་ཁོས་དོན་སྣ་ཚོགས་བཤད་པར་
ཉན་པ་ཡིན། དཔེར་ན། ལྷ་མིག་གཅིག་མས་བཟུང་བའི་གཏམ་རྒྱུད་དང་། ལྷ་མོས་ཕག་
རྒོད་དུ་སྤྲུལ་བའི་གཏམ་རྒྱུད། ད་དུང་སྐད་གདངས་ཤིན་ཏུ་སྙན་པའི་ཉ་གཟུགས་མཛེས་
མའི་་གཏམ་རྒྱུད་སོགས་རེད། ཁྱེད་རང་གིས་གྲུ་པ་དེའི་མིང་ལ་ཅི་ཟེར་བ་ཤེས་སམ། ངས་
ཁྱེད་རང་ལ་བཤད་ཆོག ང་འཕྲད་པ་ནས་བཟུང་ཁོ་པ་རྒྱལ་ཁབ་འདིའི་ཡུལ་འདི་རང་གི་
སྡོད་མིར་གྱུར་སོང་། བཤད་སྲོལ་ལ་ད་ལྟ་ཁོ་པའི་མིང་ལ་པེ་ཧོ་རུའོ" ཞེས་བཏགས་འདུག
དེར་བརྟེན་ཁྱེད་རང་ཡང་ཡིད་གཟབ་བྱོས། གནམ་བདག་ལ་རྒྱལ་ཁ་ཐོབ་ངེས་ཡིན་པ་
གཏན་ནས་མ་ཤོད། གནམ་བདག་ཆོས་ལུགས་དར་སྤེལ་ཇི་ལྟར་ཕྱིན་ནའང་རྣམ་པར་རྒྱལ་
ངེས་ཡིན་པ་ཚིག་ཐག་གཅོད་མི་རུང་།"
རྒད་པོའི་སྐད་སྒྲ་རིམ་བཞིན་ཆུང་དུ་སོང་།
“གནམ་བདག་རང་ཉིད་ཀྱང་རྒྱལ་ཁབ་འདིའི་ཡུལ་འདི་རང་གི་སྡོད་མིར་འགྱུར་
བའི་ངེས་པ་མེད། ཀྲུང་གོ་དང་རྒྱ་གར་ཡང་འགྱུར་བ་མིན་ནམ། ནུབ་གླིང་ཡང་མ་འགྱུར་
ན་མི་རུང་། ང་ཚོ་ལྗོན་ཤིང་གི་གསེབ་དང་། གཏིང་ཚད་ཐུང་བའི་ཆུ་ནང་། སེ་རྒོད་མེ་ཏོག་
བརྒྱུད་ནས་ལྡང་བའི་བསིལ་རླུང་ནང་། དགོན་སྡེའི་གྱང་ལྡེབས་སུ་ལུས་པའི་ནུབ་ཁའི་ཉི་
འོད་ཀྱི་ནང་གནས་ཡོད། མདོར་ན། ང་ཚོ་མེད་པའི་དུས་དང་གནས་ཤིག་མེད། ཁྱེད་རང་
ཡིད་གཟབ་བྱོས་ཨང་། ཁྱེད་རང་ཡིད་གཟབ་བྱོས་ཨང་”
སྐད་སྒྲ་དེ་མཇུག་བསྒྲིལ་མ་ཐག་རྒད་པོ་གྲིབ་མ་ལྟར་གློ་བུར་དུ་ཡལ་སོང་། དེ་དང་
ཆབས་ཅིག་ཆོས་ཁང་གི་མཆོད་རྟེན་ཐོག་ཁང་ནས “མཱ་ལེ་ཡཱ་ལ་བཀྲ་ཤིས་སྨོན་འདུན་
ཞུ” ཞེས་པའི་ཅོང་སྒྲ་གྲགས་ཡོང་། ཅོང་སྒྲ་དེ་ཡང་སྨིན་མ་དམ་པོར་བསྡུས་པའི་ཝོའར་
ཀན་ཏི་ནོའི་ལུས་སྟེང་དུ་དལ་བུར་ལྷུངས།
ལྷོ་ཕྱོགས་ཀླ་ཀློ་དགོན་གྱི་ཆོས་དཔོན་ཝོའར་ཀན་ཏི་ནོ། མ་ཡིན། ཝོའར་ཀན་ཏི་ནོ་
གཅིག་པུ་མ་ཡིན། སྣ་གཟེངས་མཐོ་ལ་སྐྲ་ལོ་དམར་བའི་ཕྱི་གླིང་པ་ཞིག་བློ་བག་ཡངས་པོའི་
ངང་ཆབ་གཟན་གྱི་སྒབ་སྣེ་དྲུད་དེ་ས་སྲོད་ཀྱི་འོད་སྣང་འཕྱོ་ཞིང་རྟོག་བཟོ་བྱས་པའི་གཡོད་
ཀུའེ་ཤིང་དང་སེ་རྒོད་མེ་ཏོག་གི་བར་ན་ཁ་ཕྱིར་བསྐོར་ཏེ་ཡོལ་སྒྲོམ་ཆ་ཞིག་བསྒྲིགས་པའི་
ཕྱོགས་སུ་སྐྱོད་བཞིན་མཆིས། དེ་ནི་དུས་རབས་གསུམ་སྔོན་གྱི་ཡོལ་སྒྲོམ་ཆ་ཞིག་ཡིན་
ཞིང་། སྟེང་དུ་ལྷོ་ཕྱོགས་ཀླ་ཀློའི་གྲུ་གཟིངས་གྲུ་ཁར་འབྱོར་བའི་སྣང་ཚུལ་བཀོད་ཡོད།
ཝོའར་ཀན་ཏི་ནོ། རྗེས་སུ་མཇལ་ཡོང་། སྐབས་དེར་ཏག་ཏག་ཁྱེད་རང་རོགས་པ་
རྣམས་དང་མཉམ་དུ་འཇར་པན་གྱི་མཚོ་འགྲམ་དུ་དལ་བུར་འཆམ་པ་དང་འབྲེལ་གསེར་
མདོག་གི་མཚམས་སྤྲིན་ཁྲོད་ན་གྲུ་དར་མཐོན་པོར་གཡོ་བའི་ལྷོ་ཕྱོགས་ཀླ་ཀློའི་གྲུ་ཆེན་
ལ་རྒྱང་ལྟ་བྱེད་བཞིན་ཡོད། ཡང་སྙིང་གནམ་བདག་རྒྱལ་ལམ་ཡང་ན་ལྷ་ཆེན་ཉི་མ་རྒྱལ་
ལམ། ད་ལྟ་ཡིན་པའི་དབང་དུ་བཏང་ན་ཡང་གཏན་འཁེལ་བྱ་ཐབས་བྲལ། འོན་ཀྱང་དེ་
ནི་མི་རིང་བར་ང་ཚོའི་བྱ་གཞག་གིས་བརྡར་ཤ་གཅོད་པའི་གནད་དོན་ཞིག་རེད། དེས་
ན་ཁྱེད་ཀྱིས་སྔོན་ཆད་ཀྱི་མཚོ་འགྲམ་དེ་ནས་ཁུ་སིམ་སིམ་དུ་ང་ཚོར་གཟིགས་རོགས།
ཁྱེད་དང་ཡོལ་སྒྲོམ་དེའི་སྟེང་གི་ཁྱི་གུ་ཁྲིད་པའི་ལྷོ་ཕྱོགས་ཀླ་ཀློའི་དེད་དཔོན། ད་དུང་ཉི་
གདུགས་བཏེགས་པའི་མི་རིགས་ནག་པོའི་བྱིས་པ་བཅས་མཉམ་དུ་ཅི་ཡང་བརྗེད་པའི་
གཉིད་དུ་ཡུར་མོད། སླར་ཆུ་ངོས་ཀྱི་སྙོམས་ཐིག་སྟེང་དུ་ཐོན་པའི་གྲུ་ནག་གིས་བསྒྲགས་
པའི་སྒྱོགས་འཕེན་གྱི་སྐད་སྒྲས་གང་ལྟར་ཉིན་ཞིག་ཁྱེད་ཚོའི་རྨི་ལམ་དཀྲོག་པར་ངེས།
འོན་ཀྱང་དེའི་གོང་ན་ཆོས་དཔོན་ཝོའར་ཀན་ཏི་ནོ། ལྷོ་ཕྱོགས་ཀླ་ཀློ་དགོན་གྱི་ཆོས་དཔོན་
ཝོའར་ཀན་ཏི་ནོ།ག་ལེ་བཞུགས་རོགས།
1922ལོའི་ཟླ1པར།

གཞོང་འཁོར།

ཐན་ཡོན་ཆུང་བ་དང་རེ་ཧའེ་བར་ན་མེ་འཁོར་ཆུང་གྲས་ཀྱི་ལྕགས་ལམ་འདིང་བའི་
ལས་འགོ་ཚུགས་སོང་། དེ་ནི་ལེང་ཕིང་ལོ་ན་བརྒྱད་ལ་སོན་པའི་ལོ་དེར་རེད། ཁོས་ཉིན་
ལྟར་གྲོང་སྣེར་བསྐྱོད་དེ་ལས་གྲྭའི་འཕེལ་ཚད་ལ་ལྟ་བར་བྱེད། ཁ་ནས་ལས་གྲྭའི་རྣམ་
གྲངས་ཤིག་ཡིན་ཟེར་ཡང་དོན་དུ་གཞོང་འཁོར་གྱིས་ས་འདམ་དབོར་འདྲེན་བྱེད་པ་ཙམ་
དུ་ངེས། ལེང་ཕིང་ཏག་ཏག་དེའི་ཐད་ལ་དགའ་སྣང་འཕེལ་བས་ད་གཟོད་ཆེད་དུ་ལྟད་མོར་
ལྟ་བར་ཡོང་ཡོད།
ས་འདམ་བླུགས་ཟིན་པའི་གཞོང་འཁོར་སྟེང་དུ་འདམ་ལས་བཟོ་པ་གཉིས་ལངས་
ནས་བསྡད་ཡོད། དེ་ཡང་གཞོང་འཁོར་ནི་རི་ལྡེབས་བརྒྱུད་ནས་མར་བཤུད་དགོས་པས་
མིས་འབུད་མི་དགོས་པར་རང་འགུལ་གྱིས་རྒྱུག་འགྲོ། གཞོང་འཁོར་ཞབས་ར་འགུལ་
བཞིན་མདུན་ཕྱོགས་སུ་བྱ་འཕུར་བ་ལྟར་བརྒྱུགས་པ་དང་། གཞོང་འཁོར་སྟེང་གི་བཟོ་
པའི་གྱོན་ཆས་ཀྱི་སྒབ་གཤམ་རླུང་བུའི་རྒྱུ་ཕྱོགས་དང་བསྟུན་ནས་ལྷབ་ལྷུབ་ཏུ་གཡོ་བ།
དོག་ཅིང་རིང་བའི་འཁོར་ལམ་དེ་མདུན་ངོས་སུ་ཀྱག་ཀྱོག་ཏུ་བརྐྱངས་པ། འདི་ལྟའི་ཡུལ་
ལྗོངས་ལ་ལྟ་བཞིན་ངོ་མ་ལེང་ཕིང་ས་འདམ་གྱི་བཟོ་པ་ཆུང་ངུ་ཞིག་བྱེད་འདོད་པར་གྱུར།
ཁོས་ད་དུང་ས་འདམ་གྱི་བཟོ་པ་དང་ལྷན་དུ་གཞོང་འཁོར་དེའི་སྟེང་དུ་བསྡད་རྒྱུ་ཡོང་
བའི་རེ་སྒུག་བྱེད་པ་སྟེ། ཐ་ན་ལན་གཅིག་ཡིན་ཡང་ཆོག གཞོང་འཁོར་གྲོང་སྣེའི་བདེ་
ཐང་དུ་འབྱོར་མ་ཐག་རང་བཞིན་དུ་སྡོད་པར་བྱེད། དུས་མཚུངས་སུ་བཟོ་པ་ཚོས་གཞོང་
འཁོར་ལས་མར་མཆོངས་ཏེ་མྱུར་དུ་གཞོང་འཁོར་སྟེང་གི་ས་འདམ་རྣམས་ལྕགས་ལམ་གྱི་
མུ་མཐར་འཕོས་པ་དང་། དེ་རྗེས་སླར་གཞོང་འཁོར་འབུད་བཞིན་ཡོང་སའི་ལམ་བུ་བརྒྱུད་
དེ་གྱེན་ལ་འཛེགས་ནས་འགྲོ། སྐབས་དེར་ལེང་ཕིང་བཟོད་བསྲན་མི་ཐུབ་པར་སེམས་ལ་
གཞོང་འཁོར་སྟེང་དུ་བསྡད་རྒྱུ་མ་བྱུང་ཡང་ལག་པས་འབུད་རྒྱུ་བྱུང་ན་དེས་ཀྱང་བློ་ཡིད་
ཚིམ་པར་འདུག་སྙམ།
ཉིན་ཞིག་གི་ས་སྲོད་དེ། དེ་ནི་ཟླ་བ་གཉིས་པའི་ཟླ་སྟོད་དུ་རེད། ལེང་ཕིང་གིས་ཁོ་པ་
ལས་ལོ་ན་གཉིས་ཀྱིས་གཞོན་པའི་གཅུང་པོ་དང་། ད་དུང་གཅུང་པོ་དང་ན་ཟླ་ཡིན་པའི་
ཁྱིམ་མཚེས་ཀྱི་བྱིས་པ་ཞིག་ཁྲིད་དེ་གཞོང་འཁོར་བཞག་ཡོད་པའི་གྲོང་སྣེར་ཡོང་། ས་
འདམ་གང་སར་འབྱར་བའི་གཞོང་འཁོར་འགའ་ཞིག་འོད་སྣང་མག་མོག་གི་དཀྱིལ་དུ་
གྲལ་སྟར་བསྒྲིགས་ནས་བཞག་ཡོད། འོན་ཀྱང་དེ་དག་ཕུད་བཟོ་པ་དེ་ཚོའི་གྲིབ་སོ་ཙམ་
ཡང་མཐོང་རྒྱུ་མེད། བྱིས་པ་གསུམ་གྱིས་འདར་སིག་སིག་ངང་མཐའ་ཟུར་དུ་ཡོད་པའི་
གཞོང་འཁོར་དེ་འབུད་པར་བསྐྱོད། ཁོ་ཚོས་ཤེད་ཤུགས་གཅིག་སྒྲིལ་གྱིས་ཕུད་པ་ན་བསམ་
ཡུལ་ལས་འདས་པ་ཞིག་ལ་གཞོང་འཁོར་གྱིས་ཧྲ་ལང་ཞེས་སྒྲ་གྲགས་པ་དང་འབྲེལ་
འཁོར་ལོ་ཡང་དེ་མ་ཐག་ཏུ་འཁོར་བྱུང་། སྐད་སྒྲ་དེས་ལེང་ཕིང་སྐྲག་སྟེ་གྲང་འདར་ཞིག་
ཤོར། འོན་ཀྱང་འཁོར་ལོས་སྐད་སྒྲ་ཐེངས་གཉིས་པ་སྒྲོག་སྐབས་ལེང་ཕིང་སླར་མི་སྐྲག་
པར་གྱུར། ཧྲ་ལང་། ཧྲ་ལང་། སྐད་སྒྲ་དེ་དང་འགྲོགས་ཏེ་གཞོང་འཁོར་དེ་ཁོ་ཚོ་གསུམ་པོས་
ཤུགས་གང་ཡོད་ཀྱིས་འབུད་བཞིན་འཁོར་ལམ་བརྒྱུད་དལ་བུ་དལ་བུར་གྱེན་དུ་འཛེགས།
འཁྱུག་ཙམ་ལས་མ་འགོར་བར་གཞོང་འཁོར་རྨིད་བཅུ་ཉི་ཤུའི་སར་ཐོན་ཟིན། སྐབས་
དེར་འཁོར་ལམ་གློ་བུར་དུ་གཟར་པོར་གྱུར་ཏེ་ཁོ་ཚོ་གསུམ་པོས་ཤུགས་གང་ཡོད་ཀྱིས་
ཇི་ལྟར་ཕུད་ནའང་གཞོང་འཁོར་འགུལ་ཙམ་ཡང་མི་བྱེད། སྟབས་ཉེས་ན་ཁོ་ཚོ་གསུམ་
པོ་ཡང་གཞོང་འཁོར་དང་མཉམ་དུ་སྔར་གནས་སུ་འགྲིལ་ཉེན་ཆེ། ལེང་ཕིང་གི་སེམས་
སུ་དུས་ཚོད་ཟིན་སོང་སྙམ་སྟེ་ཁོ་པ་ལས་ལོ་ན་གཞོན་པའི་བྱིས་པ་གཞན་གཉིས་ལ་བརྡ་
གཏོང་རྒྱུར།
“ཝ་ཡེ། འཁོར་ལོར་འཛེགས་ཤིག”
ཁོ་ཚོས་ལག་པ་ལྷན་དུ་གློད་དེ་འཕུར་བ་ལྟར་གཞོང་འཁོར་གྱི་སྟེང་དུ་འཛེགས།
ཐོག་མར་གཞོང་འཁོར་དལ་བུར་འགུལ་མོད། ཅུང་ཙམ་ལས་མ་སོང་གོང་གནས་ཚུལ་ཛ་
དྲག་ཇེ་ཆེར་གྱུར་ཏེ་འཁོར་ལམ་བརྒྱུད་ཐལ་བ་འཚུབ་འཚུབ་ཏུ་བཤུད་བགྲོད་བྱེད། དུས་
མཚུངས་སུ་ལམ་བར་གྱི་ཡུལ་ལྗོངས་ནི་སྐེད་བཅད་བཏང་བ་ལྟར་ལོགས་གཉིས་སུ་བྲལ་
ཏེ་ཁོ་ཚོའི་མིག་མདུན་དུ་བཤམས་འོང་ཞིང་། མདུན་ངོས་ནས་ལྡང་ཡོང་བའི་ས་སྲོད་ཀྱི་
བསིལ་རླུང་ལ་མྱོང་རོལ་བྱེད་ཀྱིན་ལེང་ཕིང་དགའ་ནས་ཧ་ལམ་ཡོད་ཚད་བརྗེད་པར་གྱུར།
འོན་ཀྱང་དུས་ཡུན་སྐར་མ་གཉིས་གསུམ་ཞིག་འདས་རྗེས་གཞོང་འཁོར་སྔར་གནས་
སུ་སླེབས་ཏེ་ཐྲ་ཐག་ཅེས་གློ་བུར་དུ་བགྲོད་མཚམས་ཆད།
“ཤོག ཡང་བསྐྱར་ཐེངས་གཅིག་འབུད་དོ།"
ལེང་ཕིང་གིས་རང་ཉིད་ལས་ལོ་ན་གཞོན་པའི་བྱིས་པ་གཉིས་དང་མཉམ་དུ་སླར་
གཞོང་འཁོར་རི་ལྡེབས་སུ་འབུད་རྩིས་བྱས། འོན་ཀྱང་འཁོར་ལོ་མ་འགུལ་གོང་དུ་ཁོ་ཚོའི་
རྒྱབ་ཕྱོགས་ནས་སུ་ཞིག་གི་གོམ་སྒྲ་ཐོལ་གྱིས་གྲགས་བྱུང་། དེས་མ་ཚད་གོམ་སྒྲ་དེ་ཡུད་
ཙམ་ལ་གཤམ་གསལ་གྱི་གཤེ་སྒྲར་གྱུར།
“ལྟས་ངན་འདི་ཚོ། ཁྱོད་ཚོར་སུ་ཞིག་གིས་གཞོང་འཁོར་སྒུལ་ཆོག་པའི་མོས་མཐུན་
བྱས་བྱུང་།”
དེ་གར་གཟུགས་རིང་བའི་ས་འདམ་བཟོ་པ་ཞིག་ལངས་ནས་ཡོད་ཅིང་། ཁོས་ཨང་
རྟགས་ཅན་གྱི་གྱོན་གོས་རྙིང་པ་ཞིག་གོན་ཡོད་པ་དང་། མགོ་བོར་དུས་ཚིགས་དང་མི་
འཚམ་པའི་གྲོ་སོག་གི་རྩྭ་ཞྭ་ཞིག་གོན་ཡོད། མི་དེ་མཐོང་མ་ཐག་ལེང་ཕིང་བྱིས་པ་གཞན
གཉིས་དང་མཉམ་དུ་རྨིད་བཅུ་གྲངས་ཀྱི་སར་བྲོས་ཟིན། དུས་དེ་ནས་བཟུང་ལེང་ཕིང་ཕྱི་
རོལ་དུ་དོན་བྱ་སྒྲུབ་པར་ཕྱིན་ནས་ལོག་ཡོང་སྐབས་གཞོང་འཁོར་དག་མི་མེད་སྟོང་སང་གི་
ལས་ཡུལ་དུ་བཞག་ཡོད་པ་མཐོང་ནའང་བློ་ཁོག་བྱས་ནས་སྡོད་པར་འགྲོ་མི་ཕོད། དེ་དུས་
ས་འདམ་བཟོ་པ་དེས་སྐད་ཤུགས་ཆེན་པོས་འབོད་པའི་ངང་ཚུལ་དེ་དུས་ད་ལྟའང་ལེང་
ཕིང་གི་ཀླད་པའི་ཁུག་སོ་གང་ཞིག་ཏུ་གསལ་པོར་བརྐོས་ཡོད། གྲོ་སོག་སེར་པོའི་རྩྭ་ཞྭ་ཆུང་
ངུ་ཞིག་རྒྱུན་དུ་ས་སྲོད་ཀྱི་འོད་སྣང་རབ་རིབ་ཁྲོད་ནས་མངོན་འོང་། འོན་ཏེ་ཐ་ན་དྲན་ཤེས་
དེ་འདྲ་ཞིག་ཀྱང་ལོ་ངོ་རེ་རེ་བཞིན་ཚོས་གཞི་ལོག་སྟེ་ཉམས་དམས་སུ་གྱུར།
དེ་ནས་སླར་ཉིན་བཅུ་གྲངས་ཤིག་འདས། ལེང་ཕིང་གིས་སྔར་བཞིན་རང་ཉིད་གཅིག་
པུ་ཕྱི་དྲོའི་ལས་ཡུལ་སྟེང་དུ་ཡུན་རིང་ལངས་ཏེ་གཞོང་འཁོར་བརྒྱུགས་ཡོང་བར་ལྟ་བཞིན་
ཡོད། ས་འདམ་བྱུར་པོར་བཀང་བའི་གཞོང་འཁོར་ཕུད་ད་དུང་གདན་ཤིང་སྐྱེལ་འདྲེན་
བྱེད་པའི་གཞོང་འཁོར་ཞིག་ཡོད་པ་དེས་མ་ལམ་ལ་འདིང་རྒྱུའི་ལྕགས་གདུང་སྦོམ་པོ་དེ་
བརྒྱུད་ནས་གྱེན་ལ་འཛེག་འགྲོ་བ་རིག་ཅིང་། གཞོང་འཁོར་དེ་འབུད་མཁན་ནི་ན་གཞོན་
གཉིས་ཡིན། རྒྱུ་མཚན་ཅི་སྟེ། མི་དེ་གཉིས་མཐོང་བ་ནས་བཟུང་ལེང་ཕིང་གི་སེམས་སུ་
འདི་ཡིན་མེད་པའི་བློ་ཉེའི་ཚོར་བ་ཞིག་འཕྱུར་འོང་། “མི་འདི་ལྟ་བུས་ང་ལ་ཁ་རྡུང་རྩ་བ་
ནས་གཏོང་མི་སྲིད།” ཁོས་དེ་ལྟར་བསམ་བཞིན་གཞོང་འཁོར་གྱི་ཕྱོགས་སུ་བརྒྱུགས།
“ཨ་ཁུ་ལགས།ངས་ཁྱེད་ཚོར་འབུད་རོགས་བྱས་ཆོག”
བསམ་ཚོད་ལས་མ་འགོངས་པར་དངོས་གནས་མི་དེ་གཉིས་ལས་གཅིག་སྟེ། ཤད་
རིས་ཅན་གྱི་ཚི་ལེན་གོན་པའི་བཟོ་པ་དེས་སྔར་བཞིན་མགོ་སྒུར་སྒུར་ངང་འཁོར་ལོ་
འབུད་བཞིན་ཁ་རི་ཁ་ཐུག་ཏུ་ལན་འདེབས་རྒྱུར།
“འོ། འབུད་པར་ཤོག

ལེང་ཕིང་གིས་མི་དེ་གཉིས་ཀྱི་བར་དུ་འཚངས་ཏེ་ཤེད་ཤུགས་ཡོད་རྒུས་འབུད་འགོ་
བརྩམས།
“བྱིས་པ་ཁྱེད་རང་དངོས་གནས་ཤེད་ཤུགས་ཆེན་པོ་འདུག་གཱ” ཅིག་ཤོས་ཏེ། ཐ་
མག་རྣའི་སྟེང་དུ་གཟེར་བའི་སྐྱེས་པ་བཟོ་པ་དེས་ཀྱང་ལེང་ཕིང་ལ་བསྔགས་བརྗོད་བྱས།
ཡུད་ཙམ་ཕུད་རྗེས་ལྕགས་ལམ་གྱི་གཟར་ཚད་རིམ་བཞིན་སྙོམས་པོར་གྱུར། ཁོ་
ཚོས “ད་འབུད་མི་དགོས” བཤད་ཨེ་ཡོང་། དེ་ལྟར་སེམས་དུས་ལེང་ཕིང་གི་སྙིང་ཁ་ལུ་
གུ་བཞིན་ལྡིང་སྟེ་བློ་མི་བདེ་བར་གྱུར། འོན་ཀྱང་ན་གཞོན་བཟོ་པ་གཉིས་ཀྱིས་སྔར་བཞིན་
སྐད་ཆ་ཚིག་གཅིག་ཀྱང་མི་ཤོད་པར་མུ་མཐུད་འཁོར་ལོ་འབུད་ཅིང་། ད་གིན་ལས་སྐེད་པ་
ཅུང་ཟད་འདྲོང་བར་འགྱུར་བ་ཁོ་ན་ཙམ་དུ་ངེས། མཐར་ལེང་ཕིང་བཟོད་བསྲན་མ་ཐུབ་
པར་སྐད་ངག་འདར་སིག་སིག་ཏུ་འདྲི་རྒྱུར།
“ངས་ཤར་མར་ཕུད་ན་ཆོག་གམ།”
“ལོས་ཆོག”
མི་གཉིས་ཀྱིས་དུས་གཅིག་ཏུ་ལན་བཏབ། ལེང་ཕིང་གི་སེམས་སུ་ངོ་མ་སེམས་བཟང་
ཅན་གཉིས་རེད་ཨང་སྙམ།
སླར་བར་ཐག་རྨིད་ལྔ་བརྒྱ་དྲུག་བརྒྱ་ཙམ་དུ་ཕུད་པས་འཁོར་ལམ་སླར་ཡང་གཟར་
དུ་སོང་། གཞོགས་གཉིས་ཀྱི་ཚ་ལུམ་གྱི་ཞིང་ནང་དུ་བགྲང་ལས་འདས་པའི་ལི་ཧང་གི་ཤིང་
འབྲས་ཉི་འོད་ཀྱི་ཁྲུས་ལ་རོལ་བཞིན་མཆིས།
“གང་ལྟར་གྱེན་ལམ་བཟང་། འདི་འདྲ་ཡིན་ན་ང་རང་ཤར་མར་འབུད་དུ་འཇུག་
སྲིད།” ལེང་ཕིང་གིས་དེ་ལྟར་སེམས་བཞིན་རང་ལུས་ཀྱི་ཤེད་ཤུགས་ཡོད་རྒུ་བཀོལ་ཏེ་
གཞོང་འཁོར་ཕུད། ཚ་ལུམ་གྱི་ཞིང་བར་ནས་གྱེན་དུ་འཛེགས་ཟིན་རྗེས་འཁོར་ལམ་གློ་
བུར་ཐུར་ལམ་དུ་གྱུར། ཤད་རིས་ཅན་གྱི་ཚི་ལེན་གོན་པའི་སྐྱེས་པ་བཟོ་པ་དེས་ལེང་ཕིང་
ལ “ཝ་ཡེ། ཡར་འཛེགས་ཤིག”ཟེར་བས་ལེང་ཕིང་གིས་དེ་མ་ཐག་སྟེང་དུ་མཆོངས། མི
གསུམ་པོས་སྟེང་དུ་མཆོངས་པ་དང་ཆབས་ཅིག་གཞོང་འཁོར་གྱིས་ཚ་ལུ་མའི་ཞིང་ནང་གི་
དྲི་ཞིམ་སློང་བཞིན་འཁོར་ལམ་སྟེང་དུ་བྱ་འཕུར་བ་ལྟར་བཤུད་བགྲོད་བྱས། “འཁོར་ལོར་
སྡོད་པ་ནི་འཁོར་ལོ་འབུད་པ་ལས་དགའ།” ལེང་ཕིང་གིས་རང་ཉིད་ཀྱི་ཕྱི་གོས་རླུང་བུས་
གང་འདོད་སྐྱོད་དུ་འཇུག་བཞིན་གླེང་མེད་ཀྱི་གནས་ལུགས་ཤིག་ལ་བསམ་གཞིགས་བྱས།
“ཡོང་དུས་འབུད་རྒྱུ་ཇི་ཙམ་རིང་ན་ཕྱིར་ལོག་དུས་བསྡད་རྒྱུ་ཡང་དེ་ཙམ་གྱིས་རིང་།”
ཐ་ན་ཁོ་པར་བསམ་ཚུལ་དེ་འདྲ་ཞིག་ཀྱང་བྱུང་།
སྨྱུག་མ་གང་སར་སྐྱེས་པའི་ས་ཚིགས་སུ་སླེབས་མ་ཐག་གཞོང་འཁོར་གྱི་རྒྱུག་
མཚམས་ཆད་པས་མི་གསུམ་པོས་སླར་ད་གིན་ལྟར་ཆེས་ལྕི་བའི་གཞོང་འཁོར་འབུད་
འགོ་བརྩམས། དུས་གང་ཞིག་ནས་ལྗོན་ཤིང་སྣ་ཚོགས་ཀྱི་ནགས་གླིང་དེ་སྨྱུག་གླིང་དུ་
གྱུར། གྱེན་དེར་འཛེག་པའི་ལམ་བར་ནི་གང་སར་འཕུངས་པའི་སྡོང་ལོ་ཡིན་ཞིང་ཧ་ལམ་
བཙའ་དམར་ཆགས་པའི་ལྕགས་ལམ་ནུབ་པར་གྱུར། དཀའ་བ་མང་དུ་སྤྱད་དེ་གྱེན་དེ་
འཛེགས་ཟིན་དུས་ཆེས་མཐོ་བའི་གཡང་རོང་གི་ཁ་སྤྲོད་དུ་གྲང་སྣང་འཐིབས་པའི་མུ་མེད་
ཀྱི་རྒྱ་མཚོ་ཞིག་བསྲིངས་ཡོད་པ་རིག དུས་མཚུངས་སུ་ལེང་ཕིང་གི་དྲན་པའི་མེ་ལོང་
ངོས་སུ་ཆེས་གསལ་བའི་བསམ་ཚུལ་ཞིག་གློ་བུར་དུ་འཁྱུག་པ་སྟེ། ཕལ་ཆེར་རང་ཉིད་ས་
ཐག་རིང་པོར་སླེབས་ཡོད་པ་འདྲ་སྙམ།
མི་གསུམ་པོས་སླར་གཞོང་འཁོར་གྱི་སྟེང་དུ་བསྡད། གཞོང་འཁོར་གྱིས་རྒྱ་མཚོའི་
གཡོན་ཕྱོགས་སུ་ཡོད་པའི་ལྗོན་ཤིང་སྣ་ཚོགས་ཀྱི་ནགས་གླིང་དེའི་སྡོང་རྩེའི་འོག་ནས་
སོང་། འོན་ཀྱང་ལེང་ཕིང་ལ་ད་གིན་ལྟ་བུའི་སྤྲོ་སྣང་དེ་སླར་མེད་པར་གྱུར། “གལ་ཏེ་ལམ་
སེང་ལོག་འགྲོ་རྒྱུ་བྱུང་ན་ཅི་མ་རུང་།” ཁོས་ཐ་ན་ལྐོག་ཏུ་རེ་སྨོན་དེ་ལྟར་བྱས། ཁོས་ཀྱང་
གལ་ཏེ་དམིགས་སར་མ་སླེབས་ཚེ་གཞོང་འཁོར་ཡིན་ནའང་འདྲ། ཡང་ན་ཁོ་ཚོ་གསུམ་པོ་
ཡིན་ནའང་འདྲ། ཚང་མ་ཕྱིར་ལོག་མི་རུང་བ་ལོས་ཤེས།
དེ་ནས་གཞོང་འཁོར་ཇ་ཁང་ཞིག་གི་མདུན་དུ་ཁ་བཀག ཇ་ཁང་གི་རྒྱབ་ངོས་ནི་
བསྔོགས་ཟིན་པའི་རི་རྒྱུད་ཅིག་ཡིན་པ་དང་། ཁང་པའི་ཐོག་ཁ་ནི་འཇག་རྩྭས་བཀབ་པ་
ཞིག་ཡིན། བཟོ་པ་གཉིས་ཀྱིས་ཇ་ཁང་ནང་དུ་འཛུལ་མ་ཐག་བྱིས་པ་དམར་འབྱར་རྒྱབ་ཏུ་
འཁུར་བའི་སྦྱིན་བདག་མར་ལབ་གླེང་བྱེད་ཀྱིན་བློ་བདེ་བག་ཕེབས་ངང་ཇ་འཐུང་འགོ་
བརྩམས་ཤིང་། ལེང་ཕིང་གཅིག་པུ་གཞོང་འཁོར་གྱི་འགྲམ་དུ་སེམས་འཚབ་ངང་ཕར་འགྲོ་
ཚུར་འོང་བྱེད་བཞིན་ཡོད། ཁོས་ད་གིན་གཞོང་འཁོར་དེའི་ཁུངས་ཐུབ་ཀྱི་ཞབས་རའི་སྟེང་
དུ་ཐོར་བའི་འདམ་ཉོག་ཀྱང་སྔ་མོ་ནས་བསྐམས་ཟིན་པ་མཐོང་།
དུས་ཡུན་ཅུང་ཟད་སོང་སྟེ་ཇ་ཁང་ནས་ཐོན་སྐབས་ད་གིན་རྣའི་སྟེང་དུ་ཐ་མག་གཟེར་
བའི་བཟོ་པ(སྐབས་དེར་ཐ་མག་རྣའི་སྟེང་དུ་གཟེར་བ་མཐོང་རྒྱུ་མེད) དེས་ཚགས་ཤོག་གི་
བར་དུ་བསྒྲིལ་བའི་བག་ལེབ་ཆེན་པོ་ཞིག་གཞོང་འཁོར་གྱི་འགྲམ་དུ་ལངས་ཡོད་པའི་ལེང་
ཕིང་ལ་སྤྲད། ལེང་ཕིང་གིས་རྣམ་འགྱུར་གྲང་ཤུར་ཤུར་ངང “བཀའ་དྲིན་ཆེ” ཞེས་བཤད།
འོན་ཀྱང་ཁོས་མྱུར་དུ་ཕ་རོལ་པོར་རྣམ་འགྱུར་གྲང་མོ་འདི་འདྲ་བསྟན་ན་མི་འོས་པ་རྟོགས།
ཁོས་རང་ཉིད་ཀྱི་རྣམ་འགྱུར་གྲང་མོ་དེ་འགེབས་ཆེད་བག་ལེབ་ཚལ་པ་ཞིག་བླངས་ཏེ་དེ་
ཉིད་ཁ་ནང་དུ་བཅུག་པ་དང་། བག་ལེབ་ཀྱི་ནང་དུ་ཚགས་ཤོག་ལ་དམིགས་བསལ་དུ་ཡོད་
པའི་སྣག་ཚའི་དྲི་མ་འདྲ་བ་ཞིག་སིམ་ཡོད།
མི་གསུམ་པོས་སླར་གཞོང་འཁོར་འབུད་བཞིན་གཟར་པོ་དེ་ཙམ་མེད་པའི་རི་ལྡེབས་
ལ་གཏད་ནས་ཡར་འཛེག་འགོ་བརྩམས། ལེང་ཕིང་གིས་ལག་པ་འཁོར་སྟེང་དུ་བཞག་སྟེ་
ཁ་གཡེང་མིག་གཡེང་ངང་དོན་གཞན་ལ་བསམ་བློ་བཏང་།
རི་ལྡེབས་དེ་བརྒྱུད་ནས་ཐད་ཀར་རི་འདབས་སུ་བབས་པ་ན་དེ་གར་ཡང་ཇ་ཁང་
གཅིག་མཚུངས་ཤིག་མཆིས། བཟོ་པ་གཉིས་ཇ་ཁང་དུ་འཛུལ་རྗེས་ལེང་ཕིང་སྔར་ལྟར་
གཞོང་འཁོར་གྱི་སྟེང་དུ་བསྡད་དེ་བསམ་བློ་ཕྱིར་ལོག་རྒྱུ་ཁོ་ནར་གཡེངས། ནུབ་ཁའི་ཉི་
འོད་ད་གིན་ཇ་ཁང་གི་མདུན་དུ་བཞད་པའི་དཔྱིད་འགོའི་མེ་ཏོག་ལ་འཕྲོས་ཡོད་མོད།
སྐབས་འདིར་རིམ་བཞིན་ཡལ་བར་གྱུར། “ཉི་མ་བཞུད་ཉེར་འདུག” བསམ་བཞིན་
བསམ་བཞིན་ཁོའི་སེམས་སུ་ད་ནི་ལྐུགས་ཚོད་ཚོད་འདི་ལྟར་གཏན་ནས་སྡོད་མི་རུང་སྙམ།
ཁོས་གཞོང་འཁོར་གྱི་འཁོར་ལོར་རྡོག་རྒྱག་གཞུ་འགོ་བརྩམས་ཤིང་། རང་ཉིད་མི་གཅིག་
གིས་གཞོང་འཁོར་གླགས་མི་རྙེད་པ་གསལ་པོ་ཤེས་མོད། ད་དུང་ཧད་སྒྲ་ཧུད་སྒྲའི་ངང་
ཤུགས་གང་ཡོད་ཀྱིས་འབུད་པ་སྟེ། ཁོའི་སེམས་སུ་དེ་ལ་བརྟེན་ནས་ནང་སེམས་ཀྱི་སེམས་
ཁྲལ་སེལ་དགོས་སྙམ།
འོན་ཏེ་བཟོ་པ་གཉིས་ཀྱིས་ཇ་ཁང་ནས་ཕྱིར་ཐོན་རྗེས་ལག་པ་གཞོང་འཁོར་གྱི་
གདན་ཤིང་སྟེང་དུ་བཞག་སྟེ་སྣང་འཇོག་མེད་པའི་ངང་ལེང་ཕིང་ལ་བཤད་རྒྱུར།
“པྲ་ཆལ། ཁྱེད་རང་ལོག་ཕྱིན་ན་འགྲིག དེ་རིང་ང་གཉིས་ཕ་གིར་སྡོད་ཀྱི་ཡིན།”
“ལོག་རྒྱུ་ཕྱི་དྲགས་ན་ཁྱོད་ཀྱི་ཁྱིམ་མིས་སེམས་ཁྲལ་བྱེད་ཀྱི་རེད།”
དེ་མ་ཉིད་དུ་ལེང་ཕིང་སྐྲག་ནས་ཧོན་ཐོར། མུན་རུབ་པར་ཉེ། མ་གཞི་ན་ནིང་ལོ་
མཇུག་ཏུ་ཨ་མ་དང་མཉམ་དུ་བྲག་གྲོང་ཚོར་ཡོང་མྱོང་ཡོད་མོད། དེ་རིང་གི་ལམ་ཐག་ནི་
དེ་དུས་ཀྱི་ལྡབ་གསུམ་བཞི་ཙམ་ཡོད་ཁར་སྐབས་འདིར་རང་ཉིད་གཅིག་པུ་རྐང་ཐང་དུ་
མི་ལོག་ཀ་མེད་རེད།…………ལེང་ཕིང་གིས་ད་གཟོད་གནས་ཚུལ་གྱི་ཚབས་ཆེའི་རང་བཞིན་
གཞི་ནས་རྟོགས་ཏེ་ཧ་ལམ་ངུ་ཤོར་བར་གྱུར། འོན་ཏེ་བསམ་བློ་ཞིག་གཏོང་དུས་ངུས་ཀྱང་
ཕན་ཐོགས་ཅི་ཡང་མེད་པ་མ་ཟད། ད་ལྟ་ངུ་དགོས་པའི་དུས་ཀྱང་མིན་སྙམ། ཁོས་ཆེས་
བཅོས་མའི་སྒོ་ནས་ན་གཞོན་བཟོ་པ་གཉིས་ལ་གུས་འདུད་ཅིག་ཞུས་རྗེས་ལྕགས་ལམ་
བརྒྱུད་གོམ་ཞེང་ཆེན་པོས་བརྒྱུགས་ནས་སོང་།
རེ་ཞིག་རིང་ལེང་ཕིང་གིས་ལྕགས་ལམ་དེད་ནས་སྲོག་བསྡོས་ངང་བརྒྱུགས། ཡུད་
ཙམ་བསྐྱོད་རྗེས་ཁོས་ཨམ་ཕྲག་ནང་གི་བག་ལེབ་ཐུམ་བུ་དེས་འཁོན་ཐོགས་བྱེད་པ་ཚོར་
ཏེ་དེ་ཉིད་ལམ་འགྲམ་དུ་དོར་བར་མ་ཟད། ཤིང་མཐིལ་གྱི་རྩྭ་ལྷམ་ཡང་ཕུད་ནས་དོར། མ་
གཞིར་རྡེའུས་ཁོའི་ཆེས་སྲབ་པའི་རས་ཀྱི་རྐང་ཤུབས་ལ་ཐད་ཀར་ཟུག་ཡོང་མོད། རྐང་པ་
ཧ་ཅང་ཡང་དུ་སོང་། ལེང་ཕིང་གིས་རྒྱ་མཚོ་རང་ཉིད་ཀྱི་གཡོན་ངོས་སུ་ཡོད་པ་ཚོར་ཏེ་
ཆེས་གཟར་བའི་རི་ལམ་དེད་ནས་ཡར་འཛེགས། མིག་མཐར་མིག་ཆུ་ཡང་ཡང་འཁོར་
བས་ངོ་གདོང་ཡང་རང་ཤུགས་སུ་ཉམས་ཉེས་པར་གྱུར། ཁོས་མིག་ཆུ་ཇི་ལྟར་བསྒོམས་ཀྱང་
སྣ་ཡིས་ཤུམ་སྒྲ་བར་མེད་དུ་བཏོན་འོང་།
སྨྱུག་ཚལ་གྱི་ཉེ་འགྲམ་ནས་སོང་རྗེས་རི་ཅིན་རི་བོའི་གནམ་མཐའི་དགོང་དྲོའི་
མཚམས་སྤྲིན་ཡང་ཡལ་བར་ཉེ་བ་རིག་པས་ལེང་ཕིང་དེ་བས་སེམས་འཚབ་པར་གྱུར།
གཅིག་བྱས་ན་ཡོང་དུས་དང་ལོག་དུས་ཀྱི་གནས་ཚུལ་ལ་འགྱུར་ལྡོག་ཅུང་ཟད་བྱུང་བས་
ཡིན་སྲིད་དེ། ཆེས་མི་འདྲ་བའི་ཡུལ་ལྗོངས་ཀྱིས་ཀྱང་སེམས་ཁྲལ་ཚད་མེད་བྱིན། སྐབས་
དེར་ལུས་སྟེང་གི་ལྭ་བ་ཡང་སྔ་ས་ནས་རྔུལ་ཆུས་བརླན་ཟིན་པ་རྟོགས། འོན་ཀྱང་རང་ཉིད་
ད་དུང་མུ་མཐུད་ནས་སྲོག་བསྡོས་ངང་མྱུར་བགྲོད་བྱེད་ཀྱིན་ཡོད་པས་དེས་ན་ཁོས་འཇར་
པན་གྱི་ཕྱི་གོས་དེ་ཡང་ཕུད་དེ་ལམ་འགྲམ་དུ་བསྐྱུར།
ཚ་ལུམ་གྱི་ཞིང་འགྲམ་དུ་སླེབས་དུས་ཕྱོགས་བཞི་ཇེ་ནག་ཏུ་འགྱུར་བཞིན་ཡོད།
“གང་ལྟར་གསོན་ཐུབ་ན་འགྲིག” ལེང་ཕིང་གིས་རེ་བ་དེ་ལྟར་འཆང་བཞིན་འདྲེད་
ནའང་འདྲ།འགྱེལ་ནའང་འདྲ།མུ་མཐུད་ནས་མདུན་དུ་བརྒྱུགས།
མཐར་རྒྱང་རིང་གི་མུན་མདངས་ཁྲོད་ནས་གྲོང་སྣེའི་ལས་ཡུལ་མཐོང་དུས་ལེང་ཕིང་
གིས་ཨམ་གཙིགས་ཤིག་བསྡམས་ཤིང་། ངོ་མ་སྐད་ཤུགས་ཆེན་པོས་ངུ་འདོད་པར་གྱུར། མ་
གཞིར་ཁོས་ངུ་བའི་གདོང་ཞིག་བསྟན་མོད། མཐར་ངུ་ངག་མ་བཏོན་པར་མུ་མཐུད་ནས་
མདུན་ཕྱོགས་སུ་བརྒྱུགས།
རང་ཉིད་ཀྱི་གྲོང་ཚོའི་ནང་དུ་སླེབས་སྐབས་གཡས་གཡོན་གྱི་ཁྱིམ་ཚང་རྣམས་
མཛེས་སྒྲོན་སྤར་ཟིན་ཙམ་ཡིན། གློག་སྒྲོན་གྱི་འོད་ལ་བརྟེན་ནའང་ལེང་ཕིང་གིས་རྔུལ་ཆུ་
ཁྲུམ་ཁྲུམ་གྱི་རང་མགོ་ནས་ཚ་རླངས་འཕྱུར་བ་གསལ་པོར་མཐོང་ཐུབ། ཁྲོན་པའི་འགྲམ་
དུ་ཆུ་ལེན་བཞིན་པའི་བུད་མེད་ཚོ་ཡིན་ནའང་འདྲ། ཡང་ན་ཞིང་ནང་དུ་འདེབས་ལས་
བྱས་ནས་ཕྱིར་ལོག་བཞིན་པའི་སྐྱེ་པ་ཚོ་ཡིན་ནའང་འདྲ། ལེང་ཕིང་དབུགས་ལྷེམ་ལྷེམ་དུ་
བརྒྱུགས་ཡོང་བ་མཐོང་དུས་ཚང་མས་རང་ཤུགས་སུ “ཁྱེད་རང་འདི་འདྲ་ག་རེ་བྱས་བྱུང་
ངམ” ཞེས་འདྲི་བར་བྱེད། འོན་ཏེ་ལེང་ཕིང་གིས་ཁ་ཅི་ཡང་མ་གྲག་པར་ཙག་ཙིག་ཚོང་
ཁང་དང་། སྐྲ་བཞར་ཁང་སོགས་གློག་འོད་རབ་ཏུ་གསལ་བའི་ཁང་པའི་མདུན་ནས་ཁ་
རོག་ཏུ་བརྒྱུགས་ནས་སོང་།
ཁོ་པ་རང་ཁྱིམ་གྱི་སྒོ་ནང་དུ་འཛུལ་སྐབས་མཐར་བཟོད་མ་ཐུབ་པར “ཨ” སྒྲ་དང་
བཅས་ངུ་ཤོར། ངུ་སྐད་དེས་ཕ་མ་གཉིས་དེ་མ་ཐག་ཁོ་པའི་འགྲམ་དུ་བསྡུས་པ་དང་། ལྷག་
པར་དུ་ཨ་མས་གཅིག་ནས་ཁོ་ལ་སེམས་གསོ་བྱེད་པ་དང་། གཉིས་ནས་ཁོའི་ལུས་པོར་
འཐམས། འོན་ཀྱང་ལེང་ཕིང་གིས་རྐང་འཁྲབ་ལག་འཁྲབ་ངང་འཕག་འཚག་རྒྱག་བཞིན་
ད་དུང་ཡང་ངུ་མཚམས་མ་བཅད། ཕལ་ཆེར་ལེང་ཕིང་གི་ངུ་སྐད་ཧ་ཅང་ཆེ་བས་མིན་
ནམ། ཐ་ན་ཉེ་འཁོར་གྱི་བུད་མེད་བཞི་ལྔ་ཞིག་གིས་ཀྱང་མུན་ནག་པའི་ལེང་ཕིང་ཚང་གི་
སྒོ་ཁར་རུབ་ཡོང་། ལེང་ཕིང་གི་ཕ་མ་སྨོས་ཅི། ཐ་ན་ཁྱིམ་མཚེས་ཚོས་ཀྱང་མགྲིན་གཅིག་
ཏུ་ལེང་ཕིང་ངུ་དགོས་པའི་རྒྱུ་རྐྱེན་འདྲི་རྩད་བྱེད། འོན་ཏེ་མི་གཞན་གྱིས་ཇི་ལྟར་བཤད་
ཀྱང་ཁོས་ངུ་ཤུམ་ཁོ་ན་བྱེད། རྒྱང་རིང་ནས་ཕྱིར་བརྒྱུགས་ཡོང་རྗེས་ད་ལྟ་སླར་ལམ་བར་གྱི་
འཇིགས་སྐྲག་ལ་དྲན་གསོ་བྱེད་སྐབས་ཁོའི་སེམས་ལ་ངུ་འབོད་ཇི་ལྟར་བྱས་ཀྱང་ཁོང་ཁྲོ་
འཇགས་ཐབས་མེད་པ་རང་ཤུགས་སུ་ཚོར་འོང་
ལེང་ཕིང་ལོ་ན་ཉེར་དྲུག་ལ་སོན་པའི་ལོ་དེར་བཟའ་མོ་དང་མཉམ་དུ་ཏུང་ཅིན་ལ་
ཡོང་། དེང་སང་ཁོ་པ་དུས་དེབ་ཁང་ག་གེ་མོའི་ཐོག་བརྩེགས་གཉིས་པའི་སྟེང་དུ་ལག་
པར་སྨྱུག་དམར་ཐོགས་ནས་ཞུ་དག་གི་ལས་འགན་འཁུར་བཞིན་ཡོད། ཡིན་ནའང་ཁོ་
པས་རྒྱུན་དུ་རྒྱུ་མཚན་ཅི་ཡང་མེད་པར་ཆུང་དུས་ཀྱི་རང་ཉིད་ལ་དྲན་གསོ་བྱེད། ངོ་མ་རྒྱུ་
མཚན་ཅི་ཡང་མེད་པ་ཡིན་ནམ། གང་ལྟར་སྙིགས་དུས་ཀྱི་འཇིག་རྟེན་འདིའི་ངལ་ལས་
ཀྱིས་འ་ཆད་འུ་ཐུག་ཏུ་གྱུར་པའི་ཁོའི་མདུན་ན་དེ་སྔ་དང་འདྲ་བར་སྐབས་འདིར་ཡང་
ཆད་ཆད་མཐུད་མཐུད་ཀྱིས་ཕྲ་ཞིང་རིང་བའི་ལམ་བུ་ཞིག་བརྐྱངས་ཤིང་། ལམ་བར་དུ་ད་
དུང་མུན་ནག་པའི་སྨྱུག་ཚལ་དང་གཡང་གཟར་བའི་རི་བོ་མཆིས
1922ལོའི་ཟླ2པར།

ཕོ་བྲང་དྲུག་པའི་སྲས་མོ།

གཅིག
ཕོ་བྲང་དྲུག་པའི་སྲས་མོའི་ཡབ་ཀྱང་སྲས་མོ་ཞིག་ལ་བཙས་པ་ཡིན། དེ་ཡང་རང་
གཤིས་རྙིང་ཞེན་ཆེ་ཞིང་དུས་བབ་དང་མི་མཐུན་པས་དཔོན་གནས་ཀྱང་དམག་དོན་ཁང་
གི་ཏཱ་ཕུའུ་ནས་འཕར་ཐུབ་མེད། སྲས་མོ་ཉིད་དེ་ལྟའི་ཡབ་ཡུམ་དང་མཉམ་དུ་ཕོ་བྲང་
དྲུག་པའི་རྫིང་ངོགས་ཀྱི་སྒོ་ར་ལྗོན་ཤིང་གིས་བཏུམས་པའི་གཟིམ་ཤག་ཅིག་ཏུ་སྡོད་ཀྱིན
ཡོད་པས་ཕོ་བྲང་དྲུག་པའི་སྲས་མོ་ཞེས་པའི་མིང་དེ་དེ་ལྟར་ཐོགས།
ཡབ་ཡུམ་གྱིས་སྲས་མོར་ཤིན་ཏུ་གཅེས་པར་བྱེད་མོད། ལུགས་སྲོལ་རྙིང་པ་བསྲུངས་
ཏེ་མོ་བག་མར་གཏོང་རྒྱུའི་བསམ་བློ་མི་གཏོང་བར་ཁང་པའི་སྦུག་ཏུ་གསོས་ཏེ་མི་གཞན་
གྱིས་སྒོ་འགྲམ་དུ་གཉེན་སློང་བར་ཡོང་རྒྱུར་བསྒུགས་ནས་བསྡད་ཡོད། སྲས་མོས་ཀྱང་
ཡབ་ཡུམ་གྱི་བསླབ་བྱ་ནན་དུ་བསྲུངས་ཏེ་གུས་གུས་ཞུམ་ཞུམ་ངང་ཉི་མ་སྐྱེལ་བར་བྱེད།
མ་གཞི་འཚོ་བ་དེར་དཀའ་ཁག་ཅི་ཡང་མེད་མོད། སྤྲོ་སྣང་ཡང་གླེང་ཐབས་བྲལ། འོན་ཏེ་
སྲས་མོས་འཇིག་རྟེན་གྱི་འགྲོ་ལུགས་མི་རྟོགས་པས་བློར་མི་འབབ་པ་གང་ཡང་མེད། མོའི་
སེམས་སུ “གང་ལྟར་ཡབ་ཡུམ་བདེ་ཐང་དུ་གནས་ན་དེ་ཁོ་ནས་ཆོག” སྙམ།
གནའ་བོའི་རྫིང་བུའི་འགྲམ་གྱི་ཐུར་དུ་དཔྱངས་པའི་མེ་ཏོག་ཡིང་ཧྭ་ལོ་ལྟར་ཐར་ཐོར་
དུ་བཞད་ཅིང་། ཤེས་མེད་ཚོར་མེད་ཀྱི་ཁྲོད་དུ་སྲས་མོའང་ཞི་དུལ་ཚུལ་ལྡན་གྱི་མཛེས་མ་
ཞིག་ཏུ་འཚར། འོན་ཀྱང་ཕན་ཚུན་འབྲལ་ཐབས་མེད་པའི་ཡབ་ཀྱིས་ལོ་ན་རྒས་ཀྱང་ཨ་
རག་ཚོད་མེད་བཏུངས་པས་གློ་བུར་དུ་ཚེ་ལས་འདས། དེས་མི་ཚད་པར་ད་དུང་ཆག་སྒོ་
གཅིག་ཐོག་ཉིས་བརྩེགས་བྱུང་བ་སྟེ། ཡུམ་ཟླ་བོ་འདས་པོར་སེམས་འཕྲེང་སྟེ་སྐྱོ་བས་རྒྱུན་
དུ་མནར་རྐྱེན་ལོ་ཕྱེད་ཀྱང་མ་འདས་གོང་ཡབ་ཀྱི་རྗེས་སྙེག་པར་སོང་། མ་གཞི་སྲས་མོ་སྐྱོ་
བ་སྐྱེས་ཏེ་འཇིག་རྟེན་རབ་རིབ་ཏུ་སྣང་ནས་འགྲོ་སའི་ལམ་མེད་པར་གྱུར་མོད། ནམ་རྒྱུན་
གཅེས་ལང་དུ་ཤོར་བའི་སྲས་མོར་མ་མ་གཅིག་ལས་བརྟེན་ས་གཞན་སུ་ཡང་མེད། མ་མ་
དེ་ལྷག་བསམ་རྣམ་པར་དག་ཅིང་། སྲས་མོའི་ཆེད་དུ་དཀའ་ཁག་ཁྱད་དུ་བསད་དེ་ནུས་
ཤུགས་ཡོད་རྒུས་ལས་ཀ་བྱེད། འོན་ཀྱང་དུང་གི་ཕྲ་བཏབ་པའི་སྒམ་ཆུང་དང་། གསེར་
དཀར་པོའི་སྤོས་ཕོར་སོགས་ཕ་རྒྱུད་ཀྱི་ཤུལ་རྫས་དག་རེ་རེ་བཞིན་ཉུང་དུ་སོང་བ་དང་།
གཡོག་པོ་དང་གཡོག་མོའང་རེ་རེ་བཞིན་ལས་དགོངས་ཞུས་ཏེ་བྲལ་བས་མཐར་སྲས་མོས་
འཚོ་ཚིས་ཀྱི་དཀའ་སྡུག་རིམ་བཞིན་རྟོགས། ཡིན་ནའང་མོར་ཐབས་ཤིག་འདོན་དགོས་
ཟེར་ན་མོའི་ནུས་ཤུགས་ཀྱིས་འདང་མི་འགྱུར། དེ་ལྟར་ལྷིང་འཇགས་ཀྱི་ལོགས་ཁང་ནང་
དུ་སྲས་མོས་སྔོན་ཆད་ལྟར་རོལ་ཆ་འདྲ་དཀྲོལ་བ་དང་། སྙན་ངག་འདྲ་གྱེར་ཏེ་ཆོ་མེད་བྲོ་
མེད་ངང་ཉིན་རེ་རེ་བཞིན་འབུད་པར་བྱེད།
སྟོན་དུས་ཀྱི་ས་སྲོད་ཅིག་ལ་མ་མས་སྲས་མོའི་མདུན་དུ་ཡོང་སྟེ་ཚམ་ཚོམ་ཞིག་བྱས་
རྗེས་མཐར་སྐད་ཆ་འདི་འདྲ་ཞིག་བཤད་པ་སྟེ།
“བཙུན་པ་ཡིན་པའི་ངའི་ཚ་བོ་དེས་ཟེར་ན། དེ་སྔ་ཏན་པོའོ་རུ་རྒྱལ་ཁབ་ཀྱི་དོ་དམ་
དཔོན་བྱེད་མྱོང་བའི་སྐུ་ངོ་ཞིག་གིས་སྲས་མོ་མཇལ་དགོས་ཡོད་ཟེར་གྱི་ཡོད་སྐད་འདུག
བཤད་ཚུལ་ལ་སྐུ་ངོ་དེ་གཟུགས་བྱད་མཛེས་པ་མ་ཟད། གཤིས་རྒྱུད་ཀྱང་ཧ་ཅང་འཇམ་
པོ་ཡོད་པ་འདྲ། མ་གཞི་ཁོང་གི་ཨ་ཕ་ཡུལ་དཔོན་ཡིན་ནའང་མེས་པོའི་དུས་སུ་རྒྱལ་སའི་
རིམ་གསུམ་དཔོན་བྱེད་མྱོང་འདུག སྲས་མོས་ཁོང་དང་འཕྲད་ཙམ་གནང་ན་ཡོང་ངམ།
གང་ལྟར་འཚོ་བ་སྐྱོ་པོ་འདི་འདྲ་སྐྱེལ་བ་ལས་བཟང་”
སྲས་མོས་སྐད་མགོ་དམའ་པོས་ངུས་བྱུང་། དཀའ་ཁག་ཆེ་བའི་འཚོ་བར་ཁ་གསབ་
ཡོང་ཆེད་ལུས་པོ་སྐྱེས་པར་སྤྲད་ན་དེ་ནི་ལུས་པོ་བཙོངས་པ་དང་གཅིག་པ་མིན་ནམ། མོས་
ཀྱང་འཇིག་རྟེན་ཐོག་བྱ་བ་འདི་འདྲ་ཧ་ཅང་མང་བ་ལོས་ཤེས། འོན་ཀྱང་ད་ལྟ་རང་ཉིད་
ཀྱང་འདི་ལྟའི་གནས་སུ་ལྷུངས་པར་བསམ་དུས་སེམས་ཤིན་ཏུ་སྐྱོ་བར་གྱུར། སྲས་མོས་མ་
མར་གཏད་དེ་སྡོང་ལོ་གང་སར་འཕུར་བའི་སྟོན་རླུང་གི་ཁྲོད་ན་ངོ་གདོང་གྱོན་གོས་ཀྱི་ཕུ་
ཐུང་ནང་དུ་ཟབ་པར་སྦས་
གཉིས།
མཐར་སྲས་མོས་མཚན་མོ་རྟག་ཏུ་སྐྱེས་པ་དེ་དང་ངོ་འཕྲད་བྱས། ཏག་ཏག་མ་མས་
བཤད་པ་ལྟར་སྐྱེས་པ་དེ་གཤིས་རྒྱུད་འཇམ་ལ་བཞིན་རས་ཀྱང་ཤིན་ཏུ་མཛེས། དེས་མ་
ཚད། སྲས་མོའི་སྐྱེ་འབྲས་ལ་རབ་ཏུ་ཆགས་ཏེ་རང་ཚུལ་བརྗེད་པར་གྱུར་པ་ནི་མིག་མཐོང་
ལག་ཟིན་ཏེ། སུས་ཀྱང་མཐོང་ཐུབ། སྲས་མོ་ཡང་ཁོ་པར་ཞེ་མེར་བའི་ཚོར་སྣང་མེད། ཐ་
ན་སྐབས་འགར་མི་ཚེ་གང་པོར་རྒྱབ་རྟེན་བཅོལ་ས་ཞིག་ཡོད་སྙམ། འོན་ཀྱང་ཕྱེ་ལེབ་དང་
འདབ་བྱ་ཉིས་འཕུར་གྱི་རི་མོ་བྲིས་པའི་ཡོལ་བཅད་རྒྱབ་རོལ་གྱི་གློག་འོད་འོག་ཏུ་སྐྱེས་པ་
དེ་དང་ཕན་ཚུན་མཛའ་བའི་སྐབས་སུ་ཡང་སྲས་མོར་སྤྲོ་བ་འཕེལ་བའི་མཚན་མོ་གཅིག་
ཀྱང་ཡོད་མ་མྱོང་།
མི་རིང་བར་ཁང་པའི་ནང་དུ་སྐྱེ་སྟོབས་ཀྱི་དཔལ་འབར་འགོ་ཚུགས་པ་སྟེ། ནག་རྩི་
བྱུགས་པའི་ཆ་སྒམ་དང་སྨྱུག་ཡོལ་ཚང་མ་གསར་དུ་བརྗེས་པ་དང་། གཡོག་པོའང་མང་དུ་
སོང་། མ་མས་ཁྱིམ་སྐྱོང་རྒྱུ་ཡང་སྔོན་མ་ལས་ངར་ཤུགས་ཆེ། འོན་ཀྱང་སྲས་མོ་ནི་འགྱུར་
ལྡོག་དེ་དག་ལ་ལྟ་བཞིན་སྐྱོ་སྣང་རབ་ཏུ་སྐྱེས།
ཆར་ཟིམ་ཆད་མ་ཐག་པའི་མཚན་མོ་ཞིག་ལ་སྐྱེས་པ་དང་སྲས་མོས་ཁ་གཏད་དུ་
བསྡད་ནས་ཨ་རག་འཐུང་བཞིན་སྐྱི་གཡའ་བའི་ཏན་པོའོ་རྒྱལ་ཁབ་ཀྱི་སྒྲུང་གཏམ་ཞིག་
བརྗོད། དེ་ཡང་ཁྲུའུ་ཡུན་ལ་འགྲོ་མཁན་གྱི་འགྲུལ་པ་ཞིག་ཡོད་པ་དེས་ཏཱ་ཅང་རི་འདབས་
ཀྱི་མགྲོན་ཁང་དུ་ཞག་སྡོད་བྱས། མཚན་མོ་དེར་ཏག་ཏག་མགྲོན་ཁང་གི་སྦྱིན་བདག་མར་
བདེ་བླག་ངང་ཕྲུ་གུ་བུ་མོ་ཞིག་བཙས། འགྲུལ་པས་གློ་བུར་དུ་བུ་བཙའ་ཁང་ནས་སྐྱེས་པ་
ཡ་མཚན་ཅན་ཞིག་ཐོན་ཡོང་བ་མཐོང་ཞིང་། ཁ་ནས “ཚེ་ལོ་བརྒྱད་ལ་སོན་དུས། རང་
ལོ་སྲོག་རང་གིས་བཅད་ཡོང” ཞེས་བརྗོད་རྗེས་གྲིབ་མ་ཡང་མཐོང་རྒྱུ་མེད་པར་གྱུར།
དགུའི་རྗེས་སུ་འགྲུལ་པ་དེ་ལམ་དེ་བརྒྱུད་ནས་རྒྱལ་སར་འགྲོ་དུས་སླར་མགྲོན་ཁང་དེར་
ཞག་སྡོད་བྱས་ཏེ་ཡང་སྙིང་ཅི་འདྲ་བྱུང་ཡོད་མེད་རྩད་གཅོད་བྱེད་དགོས་སྙམ། ངོ་མ་བུ་
མོ་དེ་ལོ་ན་བརྒྱད་ལ་སོན་པའི་ལོ་དེར་ཤིང་སྡོང་གི་སྟེང་ནས་ལྷུངས་ཏེ་ཏག་ཏག་མགྲིན་
པར་ཟོར་བ་ཟུག་ནས་འཆི་ཟིན། སྒྲུང་གཏམ་རགས་བསྡུས་འདི་འདྲ་ཞིག་ཡིན་ཞིང་། སྲས་
མོས་ཉན་རྗེས་སེམས་སུ་མི་སོ་སོར་ལས་དབང་རེ་ཡོད་པ་དེར་རྒོལ་ཐབས་བྲལ། རང་ཉིད་
སྐྱེས་པ་འདིར་བརྟེན་པ་ནི་བུ་མོ་དེ་དང་བསྡུར་ན་བསོད་ནམས་ཆེ་བར་བརྩིས་ཆོག “བྱ་
བ་ཡོད་ཚད་ལས་དབང་ལ་གཡོལ་ཐབས་མེད" སྙམ་བཞིན་ངོ་སྟེང་ནས་འཛུམ་དམུལ་
ཁུལ་བྱས།
མདའ་གཡབ་འོག་གི་གསོམ་སྡོང་ཁ་བ་ཆེན་པོས་མནན་ཏེ་ཡལ་ག་ལན་འགའ་ཞིག་
ཆག ཉིན་མོར་སྲས་མོས་སྔར་བཞིན་རོལ་ཆ་དཀྲོལ་བའམ་ཟུང་དྲུག་རྩེ་བ་དང་། མཚན་
མོར་སྐྱེས་པ་དང་མཉམ་དུ་མལ་ས་གཅིག་ཏུ་ཉལ་ཏེ་ཆུ་བྱ་རྫིང་བུའི་ནང་དུ་འཕུར་ཡོང་
བའི་སྐད་སྒྲར་ཉན། དེ་ལྟར་ཉིན་མཚན་དང་སྔ་དགོང་གང་དུ་ཡང་སྐྱོ་སྣང་མེད་ལ་སྤྲོ་སྣང་
ཡང་ཤིན་ཏུ་ཉུང་། འོན་ཀྱང་སྲས་མོ་སྔར་བཞིན་སྔོན་ཆད་ཀྱི་རང་ཉིད་ལྟར་སྒྱིད་ལུག་བག་
གཡེང་གི་འཚོ་བ་དེའི་ནང་དུ་གནས་ཤིང་། རེ་ཞིག་སྤྲོ་བའང་འཕེལ་འགྲོ།
བསམ་ཡུལ་ལས་འདས་པ་ཞིག་ལ་བག་གཡེང་གི་འཚོ་བ་དེ་གློ་བུར་མཐའ་ལ་ཐུག
དེ་ཡང་དཔྱིད་འགོའི་མཚན་མོ་ཞིག་ལ་སྐྱེས་པ་དེས་ཁང་པའི་ནང་དུ་མི་གཉིས་ལས་མེད་
པ་མཐོང་དུས་ད་གཟོད་ཁ་གྲག་བྱུང་། ཁོས་བྱེད་གཏད་དཀའ་བའི་སྒོ་ནས “ཁྱེད་རང་དང་
ངོ་འཕྲད་བྱ་རྒྱུ་དོ་ནུབ་ཆེས་མཐའ་མ་ཡིན” ཞེས་བརྗོད། ད་བྱེད་དུས་ཁོའི་ཨ་ཕ་གོང་གི་
བཀའ་བཞིན་ལུའུ་ཨའོ་ལ་ཡུལ་དཔོན་བྱེད་པར་འགྲོ་མཁན་ཡིན་པ་དང་། ཁོ་པ་ཡང་ཨ་
ཕ་དང་མཉམ་དུ་རི་ཀླུང་གངས་འཁྱག་གིས་གཡོགས་པའི་ལས་གནས་སུ་འགྲོ་མཁན་ཡིན།
དེ་ཡང་སྲས་མོ་དང་བྲལ་རྒྱུ་དེ་ཁོའི་ངོས་ནས་བཤད་ན་སེམས་སྡུག་དེ་ལས་ཆེ་བ་ཞིག་མེད་
པ་སྨོས་མེད་རེད། འོན་ཀྱང་ཁོ་པས་སྲས་མོ་དང་དགའ་གྲོགས་སྒྲིག་པ་དེ་ཆེས་ནན་པའི་ཨ་
ཕར་གསང་ཡོད་པས་ད་ལྟ་གཞི་ནས་སྐད་ཆ་དྲང་པོ་བཤད་རྒྱུ་དེ་ཧ་ཅང་དཀའ་བ་ན་སྐྱེས་
པས་གཅིག་ནས་དབུགས་རིང་འབྱིན་པ་དང་། གཉིས་ནས་ཞིབ་པར་བརྗོད།
“ལོ་ལྔ་སོང་ན་འགན་འཛིན་ཡུན་ཚད་ཐིམ་པས་དེ་དུས་ང་ཏན་ཏན་ལོག་ཡོང་གི་
ཡིན། ཁྱེད་རང་གིས་ང་སྒུག་རོགས།”
སྲས་མོ་སྔ་ས་ནས་ངུ་ཤོར་ཏེ་བརྒྱལ་བར་གྱུར། མ་གཞི་དེ་འདྲའི་བརྩེ་དུང་མེད་ནའང་
གང་ལྟར་མི་ཚེ་གཅིག་བརྟེན་ཆོག་པའི་མི་ཡིན་པས་དེ་དང་བྲལ་དགོས་དུས་བརྗོད་ཀྱིས་
མི་ལང་བའི་སྐྱོ་བ་སྐྱེས་འོང་། སྐྱེས་པས་སྲས་མོའི་སྟོད་སྒལ་ལ་བྱིལ་བྱིལ་བྱེད་བཞིན་ཁ་ཏ་
དང་སྐུལ་ལྕག་ཡང་ཡང་བྱས། ཡིན་ནའང་སྐད་ཆ་ཚིག་རེ་འགའ་ལས་མ་བཤད་གོང་ངུས་
ནས་དབུགས་ཀྱང་འཚང་འགྲོ།
སྐབས་དེར་ནང་ངོས་ཀྱི་གནས་ཚུལ་མི་ཤེས་པའི་མ་མས་ལོ་གཞོན་གཡོག་མོ་དང་
མཉམ་དུ་ཨ་རག་དང་ཟས་རིགས་བཏེགས་ནས་འཛུལ་ཡོང་ཞིང་། ད་དུང་འདབ་ལོ་ཐུར་
དུ་དཔྱངས་པའི་གནའ་རྫིང་འགྲམ་གྱི་ཡིང་ཧྭ་སྡོང་པོ་ཚང་མར་ཐིའུ་སྐྱེས་འདུག་ཟེར་
གསུམ།
ལོ་དྲུག་པའི་དཔྱིད་ཀ་འཆར་སོང་། ལུའུ་ཨའོ་ཕུ་ལ་སོང་བའི་སྐྱེས་པས་མཐར་རྒྱལ་
སར་ཕྱིར་ལོག་བྱས་མེད། དུས་དེའི་རིང་ལ་གཡོག་པོ་རྣམས་ཕྱོགས་བཞིར་ཐོར་ཞིང་གནས་
གཞན་དུ་རྒྱབ་རྟེན་བཅོལ་བར་སོང་སྟེ་གཅིག་ཀྱང་མ་ལུས། སྲས་མོ་སྡོད་སའི་ལོགས་ཁང་
ཤར་མའང་ལོ་ཞིག་ལ་རླུང་ཆེན་པོ་ཞིག་ལྡང་སྟེ་ཡོངས་སུ་རྡིབ། དུས་དེ་ནས་བཟུང་སྲས་
མོ་མ་མ་དང་མཉམ་དུ་གཡོག་པོའི་ཁང་ཆུང་ནང་འཚང་ཁ་རྒྱག་དགོས་བྱུང་། ཁང་པ་ཟེར་
ཡང་གུ་དོག་ལ་གོག་ཅིང་ཆར་རླུང་འགོག་ཐུབ་ཙམ་དུ་ངེས། སྤོས་མ་ཐག་པའི་དུས་སུ་མ་
མས་སྲས་མོ་ཡ་ང་བར་མཐོང་སྟེ་མིག་ཆུ་རང་བཞིན་དུ་བཏོན་འོང་། འོན་ཀྱང་སྐབས་ལ་
ལར་དོན་མེད་དུ་གཤེ་བར་བྱེད།
འཚོ་བ་དཀའ་ཁག་ཆེ་བ་བརྗོད་མི་དགོས་ཏེ། དཀར་སྒམ་ཡང་སྔ་ས་ནས་བཙོངས་
ཏེ་འབྲས་དང་ཚོད་མ་ཉོས། ད་ཆ་སྲས་མོར་ལུས་སྟེང་གི་སྟོད་གོས་ནང་ཤ་ཅན་དང་སྨད་
གཡོགས་ཕུད་གྱོན་གོས་ཐོལ་པ་སྣེ་གཅིག་ཀྱང་མེད། སྐབས་འགར་བུད་ཤིང་མེད་དུས་མ་
མས་ཉམས་རྒུད་དུ་སོང་བའི་ཚོམས་ཆེན་གྱི་པང་ལེབ་འབྲལ་བར་འགྲོ། འོན་ཀྱང་སྲས་
མོ་ནི་དེ་སྔ་ལྟར་རོལ་མོ་འདྲ་དཀྲོལ་བ་དང་། སྙན་ངག་འདྲ་གྱེར་ཏེ་ཡི་མུག་སེལ་བཞིན་བློ
གཅིག་སེམས་གཅིག་གིས་སྐྱེས་པ་ལོག་ཡོང་རྒྱུར་བསྒུགས་ནས་ཡོད།
དེ་ནས་སྟོན་དུས་ཀྱི་མཚན་མོ་ཞིག་ལ་མ་མས་སྲས་མོའི་མདུན་དུ་བསྐྱོད་དེ་བསམ་
བློ་ཡང་ཡང་བཏང་རྗེས་བཤད་རྒྱུར།
“སྐུ་ངོ་ཕལ་ཆེར་ལོག་མི་ཡོང་བ་འདྲ། སྲས་མོས་ཁོང་བརྗེད་པར་བྱས་ན་ཆོག་གམ།
ཉིན་ཤས་ཀྱི་གོང་དུ་སྨན་དོན་དཔོན་གཞོན་པ་ཞིག་གིས་སྲས་མོ་མཇལ་དགོས་ཡོད་ཅེས་
བྲེལ་བ་སྐུལ་གྱིན་འདུག་” སྲས་མོས་རྣ་བ་ཉན་བཞིན་སེམས་སུ་ལོ་ངོ་དྲུག་གི་གོང་
རོལ་གྱི་དོན་དྲན་འོང་། ལོ་ངོ་དྲུག་གི་གོང་དུ་རང་ཉིད་ཡིད་ལྷག་ཏུ་སྡུག་ནས་འཛད་མེད་
ངུ་མྱོང་། ཡིན་ནའང་ད་ལྟ་ལུས་སེམས་གཉིས་ཀ་ངལ་དུབ་ཀྱིས་མནར་བས “འཇམ་ཐིང་
ཐིང་དུ་འཆི་བ་ཁོ་ན་སྒུག་རྒྱུ་དེ་ཡིན” …………དེ་ཕུད་བསམ་ཚུལ་གཞན་གང་ཡང་མེད། མ་
མའི་སྐད་ཆར་ཉན་རྗེས་སྲས་མོས་མདོག་ཡོངས་སུ་ཤོར་བའི་སྐྱ་ཐལ་གྱི་ངོ་གདོང་ཟླ་བར་
ཕྱོགས་ཏེ་བློ་ཕམ་ཡིད་ཆད་ངང་མགོ་གཡུག་བཞིན་བཤད་རྒྱུར།
“ང་ལ་ཅི་ཡང་མི་དགོས། གསོན་ནའང་འདྲ་ཤི་ནའང་འདྲ། གང་ལྟར་གཅིག་པ་
རེད་”
དུས་དེ་ཉིད་དུ་སྐྱེས་པ་དེ་རྒྱང་རིང་ཁྲང་ལུའུ་རྒྱལ་ཁབ་ཀྱི་གཟིམ་ཤག་ནང་གསར་དུ་
བསུས་པའི་གཅེས་ལང་གི་བཟའ་མོ་དང་ཁ་སྤྲོད་དུ་བསྡད་ནས་ཨ་རག་འཐུང་བཞིན་ཡོད།
བཟའ་མོ་ནི་རྒྱལ་སྲུང་བའི་སྲས་མོ་ཡིན་པ་དང་། ཨ་ཕས་ཁོ་པར་བདམས་པ་ཡིན།
“ག་རེའི་སྐད་རེད་དམ།”
སྐྱེས་པ་ཧ་ལས་ཏེ་མིག་ཡར་གཏད་ནས་ཟླ་འོད་འོག་གི་ཁང་པའི་མདའ་གཡབ་ལ་
ཅེར། སྐབས་དེར་རྒྱུ་མཚན་ཅི་ཡིན་མི་ཤེས་པར་སྲས་མོའི་ངོ་རིས་གློ་བུར་དུ་སེམས་ནང་
གསལ་བར་འཆར།
“ཨ་འབྲུམ་སར་ལྷུང་བའི་སྐད་རེད།”
ཁྲང་ལུའུ་གི་བཟའ་མོས་ལན་དེ་ལྟར་བཏབ་པ་དང་འབྲེལ་གླེན་རྟགས་ཀྱིས་ཁོ་པར་
ཨ་རག་དྲངས།
བཞི།
ལོ་དགུ་པའི་སྟོན་མཇུག་ཏུ་སྐྱེས་པ་དེས་གཞི་ནས་རྒྱལ་སར་ལོག་ཡོང་། ཁོ་པ་ནི་ཁྲང་
ལུའུ་ཡི་བཟའ་མོ་དང་མཉམ་དུ་ཡོང་བ་ཡིན་ཞིང་། རྒྱལ་སར་ལོག་ཡོང་བའི་ལམ་བར་དུ་
གཟའ་ཚེས་ངན་པར་གཡོལ་ཆེད་སུའུ་ཅིན་དུ་ཉིན་གསུམ་བཞི་ཞིག་བསྡད། རྒྱལ་སར་
འཛུལ་བའི་ཉིན་དེར་ཡང་ཆེད་མངགས་ས་སྲོད་ཀྱི་དུས་བདམས་ཏེ་མི་རྣམས་ཀྱི་དོ་སྣང་
མི་ཡོང་བ་བྱས། གྲོང་གསེབ་ཏུ་སྡོད་པའི་ཉིན་དེ་དག་གི་རིང་ལ་སྐྱེས་པས་འཕྲིན་པ་ལན་
མང་མངགས་ཏེ་རྒྱལ་སར་ཡོད་པའི་བཟའ་མོར་འཕྲིན་ཡིག་བསྐུར། འོན་ཀྱང་ལ་ལ་ཕྱིར་
མ་ལོག་པ་དང་། ལ་ལ་ཕྱིར་ལོག་ཀྱང་སྲས་མོའི་གཟིམ་ཤག་མ་རྙེད་པས་གོ་ཐོས་ཅི་ཡང་
བྱུང་མེད། དེར་བརྟེན་རྒྱལ་སར་འབྱོར་མ་ཐག་སེམས་འཕྲེང་དེ་བས་ཆེ་རུ་སོང་བས་བཟའ་
མོ་བདེ་འཇགས་ངང་གྱོས་པོའི་ཁྱིམ་དུ་བསྐྱལ་རྗེས་གྱོན་གོས་ཀྱང་བརྗེ་ཁོམ་མེད་པར་རྡུལ་
འཚུབ་འཚུབ་ངང་ཐད་ཀར་ཕོ་བྲང་དྲུག་པར་བསྐྱོད།
ཕོ་བྲང་དྲུག་པར་འབྱོར་ནས་ལྟ་དུས་སྔོན་ཆད་ཀ་ཆེན་བཞི་ལས་གྲུབ་པའི་སྒོ་མོ་དང་།
ཐོག་ཁ་ཚེར་ཤུག་གི་པགས་པས་བརྒྱན་པའི་ཚོམས་ཆེན་དང་ལོགས་ཁང་ཚང་མ་ད་ལྟ་
མཐོང་རྒྱུ་མེད་ཅིང་། མཐོང་རྒྱུ་ཡོད་པ་ནི་སྒོ་རའི་ནང་དུ་ལུས་པའི་གྱང་རོ་དེ་ཁོ་ན་ཡིན། ཁོས་
ས་སྟོང་གི་རྩྭ་ལྡུམ་དཀྱིལ་དུ་ལངས་ཏེ་ཧོན་ཐོར་བའི་ངང་རྗེས་ཤུལ་དེ་དག་ལ་བལྟས་ནས་
བསྡད། དེ་གའི་རྫིང་བུ་ཕྱེད་ཙམ་ནུབ་སྟེ་ཆུ་རྩྭ་སྡོང་རྐང་ཁ་ཤས་ཆུ་ཁར་འཕྱོ་ཡོད་པ་དང་། ཟླ་
གསར་གྱི་འོད་ཕྲན་འོག་ན་འདབ་ལོ་དག་གཅིག་ཏུ་འདུས་ཏེ་འཇམ་ཅག་གེར་གནས།
དྲན་གསལ་ལ་སྔོན་ཆད་ཀྱི་རྩིས་ཁང་ཡོད་ས་དེར་ད་ལྟ་ཞིག་པར་ཉེ་བའི་པང་ལེབ་
ཀྱི་ཁང་པ་ཞིག་ཡོད་པ་མཐོང་། ཉེ་བར་བཅར་ནས་ལྟ་དུས་ཁང་པའི་ནང་དུ་མི་ཡོད་པར་
སྣང་བས་མུན་ནག་གི་དཀྱིལ་ནས་མི་དེའི་ཕྱོགས་སུ་སྐད་ཆུང་གིས་བོས། ཟླ་འོད་འོག་ནས་
བཙུན་མ་རྒན་མོ་ཞིག་འཁྱར་འཁྱོར་ངང་ཚུར་ཡོང་ཞིང་། ཅུང་ངོ་ཤེས་པར་སྣང་།
སྐྱེས་པས་རང་མིང་བཤད་པ་ཐོས་རྗེས་བཙུན་མ་རྒན་མོས་ཁ་མ་གྲག་གོང་དུ་ངུས་
བྱུང་། དེ་རྗེས་གཞི་ནས་ཆོ་ངེ་འདོན་བཞིན་སྲས་མོའི་གནས་ཚུལ་བཤད་འོང་།
“སྐུ་ངོ་ཁྱེད་ཀྱིས་བརྗེད་དམ། ངའི་བུ་མོས་ཁྱེད་ཀྱི་གཡོག་མོ་བྱེད་མྱོང་ཡོད། སྐུ་ངོ་སོང་
རྗེས་ད་དུང་ལོ་ལྔ་གཡོག་མོ་བྱས་པ་རེད། རྗེས་སུ་ང་རང་ཁྱོ་ག་དང་མཉམ་དུ་ཏན་མཱ་ལ་འགྲོ་
དགོས་བྱུང་བས་ད་གཟོད་ང་དང་བུ་མོས་འདི་ནས་བྲལ་བ་ཡིན། ཉེ་ཆར་སྲས་མོ་དྲན་པས་
ང་རང་གཅིག་པུ་རྒྱལ་སར་ལྟ་བར་ཡོང་བ་ཡིན། ཡིན་ནའང་ཁྱེད་གཟིགས་དང་། ད་ལྟ་ཁང་
པ་དང་ཁྱིམ་ཆས་ཚང་མ་མི་འདུག ཐ་ན་སྲས་མོ་གང་དུ་སོང་བའང་མི་ཤེས་ད་གིན་ང་
ཐབས་མེད་པར་བསྡད་ཡོད། སྐུ་ངོ་ཁྱེད་ཀྱིས་མཁྱེན་གྱི་མ་རེད། བུ་མོ་བསྡད་ཡོད་པའི་སྐབས་
དེར་སྲས་མོའི་འཚོ་བ་ཆེས་སྐྱོ་བ་ནི་ངོ་མ་བརྗོད་ཀྱིས་མི་ལང་”
སྐྱེས་པས་མོས་ཤ་བཤད་རུས་བཤད་བྱས་པར་ཉན་རྗེས་ནང་གོས་ཤིག་ཕུད་དེ་སྟོད་
སྒུར་བའི་བཙུན་མ་རྒན་མོ་དེར་བྱིན། དེ་ནས་བློ་ཕམ་ཡིད་ཆད་ངང་ས་སྟོང་གི་རྩྭ་ལྡུམ་
དཀྱིལ་ནས་ཁུ་སིམ་སིམ་དུ་བྲལ།
ལྔ།
ཕྱི་ཉིན་སྐྱེས་པས་སླར་རྒྱལ་ས་ཡོངས་བསྐོར་ཏེ་གང་ས་གང་དུ་སྲས་མོ་འཚོལ་བར་
བསྐྱོད། མོ་གང་དུ་ཡོད་དམ། ཅི་འདྲ་བྱས་ཡོད་དམ། གར་སོང་འདིར་སོང་གཏན་ནས་མ་ཤེས།
ཉིན་ཤས་འདས་རྗེས་ཀྱི་ས་སྲོད་ཅིག་ལ་ཆར་པར་གཡོལ་ཆེད་སྐྱེས་པས་ཀྲུའུ་ཆོས་སྒོ་
མོའི་མདུན་ངོས་སུ་ཡོད་པའི་ནུབ་ཆུ་ཕོ་བྲང་གི་མདའ་གཡབ་འོག་ཏུ་ལངས་ནས་བསྡད།
དེ་གར་ཁོ་པ་ཕུད་ད་དུང་བཙུན་པ་སྤྲང་པོ་ཞིག་ཀྱང་སུན་སྣང་གིས་ཆར་པ་ཆད་རྒྱུར་སྒུག་
བཞིན་ཡོད། ཚོན་རྩི་དམར་པོ་བསྐུས་པའི་སྒོ་ཆེན་གྱི་སྟེང་ནས་རྐྱང་གཅིག་གི་ཆར་སྒྲ་བར་
མེད་དུ་གྲགས་འོང་། སྐྱེས་པས་བཙུན་པར་གསེག་ལྟ་བྱེད་བཞིན་ཡི་མུག་སེམས་གཡེང་གིས་
རྡོ་སྐས་སྟེང་དུ་ཕར་འགྲོ་ཚུར་འོང་བྱས། གློ་བུར་དུ་གྲག་འགུལ་ཞིག་ཐོས་ཤིང་། ནག་མོག་
མོག་གི་སྒེའུ་ཁུང་ནང་དུ་མི་ཡོད་པ་ཚོར་བས་སྣང་མེད་ཀྱིས་དེའི་ནང་དུ་ལྟ་ཙམ་བྱས། སྒེའུ་
ཁུང་ནང་དུ་བཙུན་མ་ཞིག་ཡོད་པ་དེས་ལུས་ལ་རྩྭ་གདན་རྩབ་རལ་གོན་པའི་བུད་མེད་ཅིག་
ལ་ཞབས་ཕྱི་ཞུ་བཞིན་མཆིས། ཕལ་ཆེར་ནད་པ་ཞིག་ཡིན་པར་སྣང་། མ་གཞིར་ས་སྲོད་ཡིན
པ་དང་། དཀར་ཆ་གསལ་པོ་མེད་ཀྱང་བུད་མེད་དེ་ཆེས་རིད་པ་ནི་ངོ་མ་མི་རྣམས་སྐྲག་པར་
འགྱུར་བ་ཞིག་ཡིན་པ་མཐོང་ཐུབ་པར་མ་ཟད། ད་དུང་བལྟས་པ་ཙམ་གྱིས་མོ་ནི་སྲས་མོ་ཡིན་
པ་ངོ་ཤེས་ཐུབ། སྐྱེས་པས་ཁ་གདངས་ནས་འཚམས་འདྲི་བྱེད་བསམས་མོད། ཅི་སྟེ། མོའི་ཉམ་
ཐག་གི་ངང་ཚུལ་དེ་མཐོང་དུས་སླར་གཏམ་ཁོག་ནང་དུ་མིད།སྲས་མོས་སྐྱེས་པ་སྒེའུ་ཁུང་གི་
ཕྱི་རོལ་དུ་ཡོད་པ་མི་ཤེས་པས་རྩྭ་གདན་རྩབ་རལ་དེའི་སྟེང་དུ་ཉལ་ཏེ་འགྲེ་ལོག་ཅིག་བརྒྱབ་
ཅིང་སྡུག་བསྔལ་མི་བཟོད་པའི་སྒོ་ནས་སྙན་ངག་ཅིག་གྱེར་བ་འདི་ལྟ་སྟེ།
འཚོ་ཚིས་ངན་ངོན་གྲང་རླུང་འུར་སྒྲ་ཆེ།།
གཉིད་དུ་མེད་པའི་སྟོན་གྱི་མཚན་འདི་སྐྱོ། །
སྐད་སྒྲ་དེ་ཐོས་པ་ན་སྐྱེས་པ་བཟོད་སྒོམ་མ་ཐུབ་པར་སྲས་མོའི་མིང་ནས་འབོད་པར་
ཐལ། སྲས་མོས་ངོ་མ་མགོ་བོ་ཡར་བཏེགས་ཤིང་། སྐྱེས་པ་མཐོང་མ་ཐག་ཤབ་ཤུབ་ཀྱིས་ཅི་
ཞིག་བཤད་དེ་སླར་རྩྭ་གདན་སྟེང་དུ་འགྱེལ། བཙུན་མ་སྟེ། ལྷག་བསམ་རྣམ་པར་དག་པའི་
མ་མས་ཁང་པའི་ནང་དུ་འཛུལ་ཡོང་བའི་སྐྱེས་པ་དང་མཉམ་དུ་འཚབ་འཚུབ་ངང་སྲས་
མོ་པང་དུ་བླངས། འོན་ཀྱང་མོའི་གདོང་མདོག་ལ་བལྟས་པ་ན་མ་མ་བརྗོད་མི་དགོས་པ་
ཕུད། སྐྱེས་པའང་ཤིན་ཏུ་འཚབ་པར་གྱུར།
མ་མས་སྨྱོ་བ་ལྟར་བརྒྱུགས་ཏེ་བཙུན་པ་སྤྲང་པོ་དེ་བཙལ་ནས་ཁོ་པར་སྲས་མོ་འདའ་
ཁར་ཅིས་ཀྱང་སྨོན་ལམ་འདོན་པར་ཕེབས་རྒྱུའི་རེ་བ་ཞུས། བཙུན་པས་ཁས་བླངས་ཏེ་
སྲས་མོའི་སྔས་འགྲམ་དུ་བསྐྱོད་ནས་དེ་གར་བསྡད། འོན་ཀྱང་ཁོས་སྨོན་ལམ་མ་བཏོན་
པར་སྲས་མོར་འདི་ལྟར་བཤད་པ་སྟེ།
“ཕྱི་མ་དག་ཞིང་དུ་སྐྱེ་བར་གཞན་གྱི་སྟོབས་ཤུགས་ལ་བརྟེན་མི་རུང་། ངེས་པར་དུ་
རང་ཉིད་ཀྱིས་རྣམ་གཡེང་སྤུ་ཙམ་ཡང་མེད་པར་མ་ཎི་འདོན་དགོས། མགྱོགས་པོ་ཨ་མི་ཏཱ་
བྷས་མཁྱེན་ནོ་ཐོན་ཞིག”
སྲས་མོ་སྐྱེས་པས་པང་དུ་བླངས་ཡོད་ཅིང་། སྐད་མགོ་ཆེས་དམའ་བའི་སྒོ་ནས་མ་ཎི་
འདོན་པར་བྱེད། གློ་བུར་དུ་མིག་ཟུང་དངངས་སྐྲག་དང་བཅས་སྒོ་འགྲམ་གྱི་ཀླད་ལ་ཧྲིག་
ཧྲིག་ཏུ་ལྟ་བཞིན་བཤད་རྒྱུར།
“ཨ་ཙི། ཕ་གིར་འཁོར་ལོ་ཞིག་ལ་མེ་འབར་གྱིན་འདུག་”
“ཞེད་སྣང་མ་བྱེད།མ་ཎི་ཁོ་ན་ཐོན་ཞིག"
བཙུན་པས་སྐད་མགོ་མཐོན་པོས་དེ་ལྟར་བཤད། སྲས་མོས་མ་ཎི་ཡུད་ཙམ་བཏོན་
རྗེས་སླར་རྨི་ལམ་འཁྲུགས་པ་ལྟར་ཤབ་ཤུབ་ཏུ་བཤད་རྒྱུར།
“ངས་གསེར་མདོག་ཅན་གྱི་མེ་ཏོག་པདྨ་ཞིག་མཐོང་བྱུང་། མེ་ཏོག་དེ་ཆེ་བ་ནི་
གདུགས་དང་འདྲ་”
བཙུན་པས་སྐད་ཆ་ཤོད་རྩིས་བྱེད་སྐབས་སྲས་མོས་སྔོན་ལ་ཆད་ཆད་མཐུད་མཐུད་དུ་
བཤད་རྒྱུར།
“ཡང་པདྨ་ཡལ་སོང་། ལུས་པ་ནི་ནག་ཐིང་ཐིང་གི་མུན་པ་རེད། མུན་པའི་ཁྲོད་དུ་
རླུང་བུ་ཁོ་ན་ལྡང་གིན་མི་འདུག”
“བློ་རྩེ་གཅིག་སྒྲིམ་གྱིས་མ་ཎི་འདོན་དགོས། བློ་རྩེ་གཅིག་སྒྲིམ་གྱིས་མ་ཎི་མི་འདོན་
པ་ཅི་ཡིན།”
བཙུན་པས་གཤེ་གཤེ་བཏང་། སྲས་མོ་དབུགས་ཆད་པར་ཉེ་ཞིང་སྐད་ཆ་དེ་ཁོ་ན་
བསྐྱར་ཟློས་བྱེད་པ་སྟེ།
“ཅི་ཅི་ཡང་མཐོང་རྒྱུ་མི་འདུག མུན་པ་ནག་ཐིང་ཐིང་རེད། རླུང་བུ་ལས་མི་
འདུག རླུང་བུ་ཁོ་ན་གྲང་ཤུར་ཤུར་དུ་ལྡང་བ་ལས་མི་འདུག”
སྐྱེས་པ་དང་མ་མ་མིག་ཆུ་འཁོར་བཞིན་ཁ་ནས་མ་ཎི་ཆད་མེད་འདོན་པ་དང་།
བཙུན་པ་ཡང་ཐལ་མོ་སྙིང་ཁར་སྦྱར་ཏེ་སྲས་མོའི་ཆེད་དུ་མ་ཎི་འདོན་བཞིན་མཆིས། ཆར་
སྒྲ་མ་ཎི་འདོན་པའི་སྒྲ་དང་འདྲེས་ཤིང་། རྩྭ་གདན་རྩབ་རལ་གྱི་སྟེང་དུ་ཉལ་བའི་སྲས་
མོའི་ངོ་གདོང་ནས་རིམ་བཞིན་འཆི་བའི་རྣམ་པ་མངོན་ཡོང་
དྲུག
དེ་ནས་ཉིན་ཤས་འདས་རྗེས་ཀྱི་ཟླ་འོད་བཀྲ་བའི་མཚན་མོ་ཞིག་ལ་སྲས་མོར་མ་ཎི་
འདོན་དགོས་པའི་ཁ་ཏ་བྱེད་མཁན་གྱི་བཙུན་པ་དེས་ཆོས་གོས་རྡོལ་རལ་ཞིག་གྱོན་ཏེ་པུས་
མོར་འཐམས་ནས་སྔར་ལྟར་ཀྲུའུ་ཆོས་སྒོ་མོའི་མདུན་ངོས་ཀྱི་ནུབ་ཆུ་ཕོ་བྲང་དུ་བསྡད་ཡོད།
སྐབས་དེར་དཔའ་རྟུལ་ཞིག་བློ་བག་ཡངས་པོའི་ངང་གླུ་ཆུང་ལེན་བཞིན་ཟླ་འོད་རབ་ཏུ་འཕྲོས་
པའི་ལམ་ཆེན་སྟེང་ནས་ཡོང་བཞིན་མཆིས། ཁོས་བཙུན་པ་མཐོང་རྗེས་ལྷམ་མཐིལ་ཤིང་ཅན་
གྱི་རྩྭ་ལྷམ་གྱོན་པའི་རྐང་པ་ཟུང་གོམ་ཁ་བསྒྱུར་མཚམས་བཞག་སྟེ་སྣང་མེད་དུ་དྲིས་དོན།
“བཤད་སྲོལ་ལ་ཉེ་ཆར་ཀྲུའུ་ཆོས་སྒོ་མོའི་རྒྱུད་དུ་རྟག་པར་བུད་མེད་ཀྱི་ངུ་སྐད་ཐོས་
རྒྱུ་ཡོད་སྐད་འདུག དེ་འདྲ་ཨེ་རེད།"
བཙུན་པས་རྡོ་སྐས་སྟེང་དུ་ཙོག་སྟེ་སྐད་ཆ་ཚིག་གཅིག་རང་བཤད་པ་སྟེ།
“ཁྱེད་རང་ཉོན་དང་།"
དཔའ་རྟུལ་གྱིས་རྣ་བ་གཏད་ནས་ཉན། འོན་ཀྱང་གསལ་ལ་མི་གསལ་བའི་འབུ་སྲིན་
གྱི་སྐད་སྒྲ་ལས་གཞན་ཅི་ཡང་མེད་ཅིང་། ཉེ་འཁོར་དུ་གསོམ་ཤིང་གི་དབུགས་རྒྱུན་ཁོ་
ན་མཚན་མོའི་བར་སྣང་དུ་འཕྱོ་བཞིན་མཆིས། དཔའ་རྟུལ་གྱིས་ཁ་གདངས་ཀྱང་སྐད་ཆ་
མ་བཤད་གོང་གློ་བུར་དུ་གང་ཞིག་ནས་བསྐྱལ་བ་མི་ཤེས་པའི་བུད་མེད་ཀྱི་དབུགས་རིང་
ཞིག་ཁྱབ་འོང་།
དཔའ་རྟུལ་གྱིས་ལག་པས་གྲི་ཡུ་བཟུང་། སྐད་སྒྲ་དེ་ནུབ་ཆུ་ཕོ་བྲང་གི་བར་སྣང་དུ་
མཇུག་སྒྲ་རིང་པོ་ཞིག་དྲུད་དེ་ཡུད་ཙམ་གྲགས་པ་དང་།དེ་ནས་རིམ་བཞིན་རྒྱང་རིང་དུ་ཡལ།
“མ་ཎི་ཐོན་ཞིག”ཅེས་བཙུན་པས་མགོ་བོ་ཡར་བཏེགས་ཏེ་ཟླ་འོད་ལ་གཏད་ནས“དེ་
ནི་དག་ཞིང་མི་ཤེས་ལ་དམྱལ་བ་ཡང་མི་ཤེས་པའི་བུད་མེད་བསོད་དམན་ཞིག་གི་རྣམ་
ཤེས་རེད། མ་ཎི་ཐོན་ཞིག” ཅེས་བརྗོད།
དཔའ་རྟུལ་གྱིས་ལན་མ་བཏབ་པར་བཙུན་པའི་ངོ་གདོང་ལ་ཅེར། ཁོ་པ་ཧ་ལས་ཏེ་དེ
མུར་བཙུན་པའི་མདུན་དུ་པུས་མོ་ས་ལ་བཙུགས་ནས་བཤད་རྒྱུར།
""“ཨ་ཙི།རྗེ་བཙུན་ནེ་ཅི་མ་ཡིན་ནམ། འདི་གར་བཞུགས་དོན་ཅི་ཡིན་
དེ་ནི་སྐྱ་མིང་ལ་ཆིང་ཙེ་སྦའོ་དབྱིང་ཞུ་བ་དང་། འཇིག་རྟེན་པས་རྗེ་བཙུན་ནེ་ཅིར་
འབོད་ཅིང་། རྗེ་བཙུན་ཁུང་ཡས་ཀྱི་སློབ་མའི་ནང་ནས་སྤྱོད་གྲགས་གཉིས་ལྡན་གྱི་རབ་
བྱུང་པ་ཞིག་ཡིན།
1922ལོའི་ཟླ8པར།

ས་ཆ་ཞིག

ཨཱ་ཀྲུའུ་ཡི་བུ་ཇ་ལོ་འཐུ་འགོ་ཚུགས་མ་ཐག་པའི་དུས་ཚིགས་སུ་མི་ཡུལ་ལས་བྲལ་
སོང་། བུ་རེན་ཐའེ་ལང་གྲིབ་སྐྱོན་ཕོག་པ་ལྟར་མལ་དུ་ལུས་ཏེ་སྔ་རྗེས་སུ་ལོ་ངོ་བརྒྱད་
ཏག་ཏག་འདས་ཡོད། བུ་དེ་འདྲ་ཞིག་ཤི་བ་ནི་མི་ཚོས “ཚེ་ཕྱི་མར་ཚོགས་གསོག་མཁན་
རེད” ཟེར་བའི་ཨཱ་ཀྲུའུ་ཡི་ངོས་ནས་བཤད་ན་དེ་ལས་ལྡོག་སྟེ་སྐྱོ་སྣང་ཁོ་ན་ལས་མེད་པ་
ག་ལ་ཡིན། ཨཱ་ཀྲུའུ་ཡིས་རེན་ཐའེ་ལང་གི་གདུང་སྒམ་མདུན་དུ་སྤོས་འབུལ་སྐབས་སེམས་
ནང་དུ་ངོ་མ་ཁུར་པོ་ལྕི་པོ་ཞིག་ཕབ་པ་ཇི་ལྟའི་ཚོར་བ་ཞིག་འཕྱུར་ཡོང་།
རེན་ཐའེ་ལང་གི་དུར་འཇུག་མཛད་སྒོ་སྤེལ་ཟིན་རྗེས་ཐོག་དང་པོར་ཐག་གཅོད་བྱ་
དགོས་པ་ནི་མནའ་མ་ཨཱ་མིན་གྱི་འགྲོ་འདུག་གི་གནད་དོན་དེ་ཡིན། ཨཱ་མིན་ལ་བུ་ཞིག་ཡོད་
ཁར་ད་དུང་ནད་ཕོག་ནས་མལ་སར་ལུས་པའི་རེན་ཐའེ་ལང་གི་ཚབ་བྱས་ཏེ་ཧ་ལམ་ཞིང་
ལས་ཀྱི་འགན་ཚང་མ་ཕྲག་ཏུ་འཁུར་ཡོད། གལ་ཏེ་ད་ལྟ་ནས་མནའ་མ་འགྲོ་རུ་བཅུག་ན་
བྱིས་པར་ལྟ་རྟོག་བྱེད་མཁན་མེད་པ་སྨྲ་མི་དགོས་པ་ཕུད། ཐ་ན་ཁྱིམ་གྱི་འཚོ་ཚིས་ཀྱང་རྒྱུན་
སྐྱོང་དཀའ། ཨཱ་ཀྲུའུ་ཡིས་བསམ་བློ་གཏོང་བཞིན་ཉིན་བདུན་བདུན་བཞི་བཅུ་ཞེ་དགུ་འདས་
རྗེས་ཨཱ་མིན་ལ་ཁྱོ་བོ་ཞིག་བཙལ་ཏེ་བུ་མི་ཡུལ་དུ་བསྡད་ཡོད་པའི་སྐབས་ལྟར་མོ་ཁྱིམ་ཚང་
གི་འགན་འཁུར་དུ་འཇུག་དགོས་སྙམ། མོས་ད་དུང་བློ་ཐག་བཅད་དེ་རེན་ཐའེ་ལང་གི་ཨ་
ཁུའི་བུ་ཡུས་ཅེ་བཙལ་ནས་མག་པར་བསུ་དགོས་སྙམ།
དེ་ལྟར་ཡིན་རྐྱེན་བདུན་ཚིགས་དང་པོའི་ཉིན་གཉིས་པའི་ཞོགས་པར་ཨཱ་མིན་ཅ་
དངོས་བསྡུ་གསོག་རྒྱག་འགོ་ཚུགས་པ་མཐོང་དུས་ཨཱ་ཀྲུའུ་ཧ་ཤིན་ཏུ་ལས་པར་གྱུར། དེ་
དུས་ཨཱ་ཀྲུའུ་ཚ་བོ་གུང་ཚེ་ཁྲིད་ནས་ཁང་པ་ནང་མའི་ཁྱམས་སྟེང་དུ་རྩེད་མོ་རྩེ་གིན་ཡོད་
ཅིང་། བྱིས་པར་སྤྲད་པའི་རྩེད་ཆས་ནི་སློབ་གྲྭ་ནས་བརྐུས་ཏེ་འཁྱེར་ཡོང་ཞིང་ཞལ་ཁ་བྱེ་
བའི་ཡིང་ཧྭ་མེ་ཏོག་རྐང་གཅིག་ཡིན།
“ཝ་ཡེ། ཨཱ་མིན། ངས་སྐད་ཆ་སེམས་ནང་དུ་སྦས་ནས་མ་བཤད་པ་ནི་ང་རང་གིས་
འགྲིག་མ་སོང་། ཡིན་ནའང་ཁྱེད་རང་འདི་ལྟར་དངོས་གནས་བྱིས་པ་དང་ང་བསྐྱུར་ནས་
འགྲོ་གི་ཡིན་ནམ།”
ཨཱ་ཀྲུའུ་ཡི་སྐད་སྒྲ་དེ་ཕ་རོལ་པོར་སྡིགས་མོ་བྱེད་པ་ཟེར་བ་ལས་ཕ་རོལ་པོར་སྡུག་
་མོ་བསྔལ་བགྲང་བ་ཟེར་ན་འཚམ། འོན་ཀྱང་ཨཱ་མིན་གྱིས་ཁ་ཡང་ཕྱིར་མ་བསྐོར་བར་གད་་ེ
ཁོ་ན་དགོད་བཞིན་དུ “སྒྱུག་མོ། ཁྱེད་རང་ག་རེ་གསུང་གི་ཡོད” ཟེར། ཡིན་ནའང་སྐད་ཆ་
དེས་ཨཱ་ཀྲུའུ་ཡི་བློ་ཁ་ཇི་ཙམ་བདེ་རུ་སོང་བ་མི་འགྱུར།
“རེད་ཡཱ། ངས་ཀྱང་ཁྱེད་རང་གིས་བྱ་བ་དེ་འདྲ་གཏན་ནས་བྱེད་ཀྱི་མ་རེད་བསམས་
བྱུང་།”
ཨཱ་ཀྲུའུ་ཡིས་ད་དུང་ཡང་འཁང་ར་བསྲེས་པའི་འདུན་པ་དེ་དག་རྫོགས་རྒྱུ་མེད་པར་
ཉོག་བཤད་བྱེད། དེ་དང་ཆབས་ཅིག་ཏུ་སྐད་ཆ་དེ་དག་གིས་རིམ་བཞིན་རང་ཉིད་ཀྱི་
སེམས་སྡུག་བསླངས་ཏེ་མིག་ཆུའི་ཐིགས་ཕྲེང་འགའ་ཞིག་གཉེར་མས་ཁེངས་པའི་མོའི་
འགྲམ་སྟེང་ནས་བཞུར་འོང་།
“རེད་ཡཱ། གང་ལྟར་སྒྱུག་མོ་འདོད་ན་ང་རང་ཡང་རྒྱུན་དུ་ཁྱིམ་ཚང་འདི་རུ་བསྡད་
འདོད་ཡོད། ཡང་བསྐྱར་བཤད་ན་ད་དུང་བྱིས་པ་འདི་འདྲ་ཞིག་ཡོད་པས་གང་འདོད་དུ་
བྲལ་ཇི་ལྟར་ཕོད་དམ།"
དུས་གང་ཞིག་ནས་བཞུར་བ་མི་ཤེས་ཏེ། ཨཱ་མིན་ཡང་སྒྱུག་མོ་ལྟར་མིག་ཆུ་བཞུར་
བཞིན་མཆིས། མོས་གུང་ཚེ་རང་ཉིད་ཀྱི་པུས་མོའི་སྟེང་དུ་བླངས། བསམ་ཡུལ་ལས་འདས་
པ་ཞིག་ལ་གུང་ཚེས་མཚེར་སྣང་ཤིན་ཏུ་ཆེ་བའི་རྣམ་འགྱུར་ཞིག་བསྟན་འོང་། དེ་ནི་ཁང་
པ་ནང་མའི་རྩྭ་གདན་རྙིང་པ་དེའི་སྟེང་དུ་བཞག་ཡོད་པའི་མེ་ཏོག་ཡིང་ཧྭ་དེ་དྲན་པས་
ཡིན་
ཨཱ་མིན་གྱིས་རེན་ཐའེ་ལང་གསོན་པོར་གནས་སྐབས་དང་འདྲ་བར་ད་དུང་ཡང་ཧུར་
ཐག་འབད་ཐག་གི་སྒོ་ནས་ལས་ཀ་བྱེད། འོན་ཀྱང་མག་པ་བསུ་རྒྱུའི་སྐོར་གྱི་གནད་དོན་
དེ་ཨཱ་ཀྲུའུ་ཡིས་བསམ་བཀོད་ལྟར་འགྲུབ་སླ་བ་ཞིག་གཏན་ནས་མིན། ཨཱ་མིན་དོན་དེར་
དགའ་སྣང་ཅི་ཡང་མེད་པར་སྣང་། གང་ལྟར་གོ་སྐབས་བྱུང་ཚེ་ཨཱ་ཀྲུའུ་ཡིས་རང་རྩིས་ཕྱི་
ལ་མི་མངོན་པའི་སྒོ་ནས་ཨཱ་མིན་གྱི་བསམ་ཚུལ་ལ་ལྐོག་ཉན་བྱེད་པའམ་ཡང་ན་ཁ་སང་
ནས་ཕ་རོལ་པོར་རང་ཉིད་ཀྱི་བསམ་འཆར་འདོན་གྱིན་ཡོད། འོན་ཀྱང་དེ་ལྟའི་སྐབས་ན་
ཨཱ་མིན་གྱིས་རྒྱུན་དུ་སྐད་ཆ་གསལ་ལ་མི་གསལ་བའི་སྒོ་ནས “རེད་ཡཱ། སང་ལོར་ཡང་
བསྐྱར་བཤད་དོ” ཞེས་ཁྲལ་སེལ་སླ་བཅོས་བྱེད། དེས་ཨཱ་ཀྲུའུ་དགའ་སྐྱོ་གཉིས་ལྡན་དུ་
འགྱུར་བར་ཐེ་ཚོམ་བྱེད་མི་དགོས། མཇུག་མཐར་མོས་གཅིག་ནས་འཇིག་རྟེན་ཐོག་གི་
མེད་གཏམ་འཆལ་ལ་འཛེམ་ཟོན་བྱེད་པ་དང་། གཉིས་ནས་མནའ་མས་བཤད་པ་ལྟར་ཕྱི་
ལོ་ཐག་གཅོད་བྱ་རྒྱུར་སྒུག་རྒྱུ་ལས་ཐབས་གཞན་མེད།
ཡིན་ནའང་ལོ་གཉིས་པར་སླེབས་དུས་ཨཱ་མིན་གྱིས་ཞིང་ནང་གི་ལས་ལ་བྲེལ་བ་ཕུད།
གཞན་ཅི་ལ་ཡང་བསམ་བློ་མི་གཏོང་བའི་ཚུལ་ཞིག་བསྟན་འོང་། དེས་ན་ཨཱ་ཀྲུའུ་ཡིས་
སྔ་ལོ་ལས་ཀྱང་ལྷག་བསམ་དག་པའི་བཤད་ཉམས་ཀྱི་ཐོག་ནས་ཨཱ་མིན་ལ་གང་མགྱོགས་
མག་པ་ཞིག་བསུ་རྒྱུའི་ཁ་ཏ་བྱས། གལ་ཏེ་དེའི་ནང་གི་རྒྱུ་རྐྱེན་གླེང་ན་ཕལ་ཆེར་མོ་ལ་
གཉེན་ཉེའི་ཁ་རྡུང་ཕོག་པ་དང་། འཇིག་རྟེན་སྟེང་གི་ཁུངས་མེད་གཏམ་འཆལ་སྣ་ཚོགས་
ཐོས་ཏེ་བྱེད་གཏད་དཀའ་བར་གྱུར་པས་ཀྱང་ཡིན་སྲིད།
“ཡིན་ནའང་ངས་ཟེར་ན་ཨཱ་མིན། ཁྱེད་རང་ད་དུང་ལོ་གཞོན་དེ་འདྲ་ཡིན་པས་
སྐྱེས་པ་ཞིག་མེད་ན་འཚོ་བ་གང་འདྲ་སྐྱེལ་དགོས་རེད་དམ།”
“འཚོ་བ་བསྐྱལ་མ་ཐུབ་ན་ཡང་ཅི་བྱ་རྒྱུ་ཡོད། ཡིད་ཆེས་མེད་ན་ཁྱེད་རང་ཕྱི་མི་
ཞིག་ཁྱིམ་དུ་བསུས་ནས་ཅི་འདྲ་ཡོང་མིན་ཚོད་ལྟ་བྱོས་དང་། བུ་གུང་ཚེ་ཧ་ཅང་ཡ་ང་བར་
འགྱུར་འགྲོ་བ་མ་ཟད། བགྲེས་སོང་ཁྱེད་རང་ལའང་སེམས་ཁྲལ་རྫོགས་རྒྱུ་མེད་པ་ཡོང་གི་
རེད། ད་དུང་ངའི་དཀའ་ཁག་ནི་དེ་བས་ཀྱང་གླེང་མི་དགོས།”
“དེ་འདྲ་ཡིན་པས་ད་གཟོད་ཁྱེད་རང་ལ་ཡུས་ཅེ་བསུས་ཤིག་ཟེར་གྱི་ཡོད། ཉེ་དུས་
ཁོས་སླར་རྒྱན་པོ་མི་འགྱེད་པའི་མནའ་བསྐྱལ་བ་མིན་ནམ།”
“ཁོ་སྒྱུག་མོའི་གཉེན་ཚན་ཡིན་པའི་དབང་དུ་བཏང་ནའང་ངའི་ངོས་ནས་བཤད་
ན་གང་ལྟར་ཕྱི་མི་ཞིག་རེད། ཧ་ཡེ། ངས་བསམ་བློ་བཏང་བ་ཡིན། གང་ལྟར་རང་ཉིད་ཀྱིས་
སྡུག་རུས་བྱས་ན་མཐར་བྱ་བ་”
“ཡིན་ནའང་ཁྱེད་རང་གི་སྡུག་རུས་དེ་ལོ་གཅིག་དང་གཉིས་ཀྱི་གནད་དོན་མིན་པ་
ཁྱེད་རང་གིས་ཤེས་དགོས།”
“སྐྱོན་མེད། དེ་དག་ཚང་མ་བུ་གུང་ཚེའི་ཆེད་དུ་ཡིན། ད་ལྟ་ངས་དཀའ་བ་མང་ཙམ་
སྤྱད་ན་ཁྱིམ་ཚང་འདིའི་ས་ཞིང་ཁག་གཉིས་སུ་བགོ་མི་དགོས། འབྱུང་འགྱུར་ཡང་སྔར་
ཡོད་རང་འཇགས་ཀྱིས་བུ་གུང་ཚེའི་ལག་ཏུ་སྤྲོད་ཐུབ་ཀྱི་རེད།”
“ཡིན་ནའང་ཨཱ་མིན། (བཤད་མཚམས་འདིར་སླེབས་རིམ་བཞིན་ཨཱ་ཀྲུའུ་ཡིས་
གཟབ་ནན་གྱི་སྒོ་ནས་སྐད་ཤུགས་ཆུང་དུ་གཏོང་གི་ཡོད)གང་འདྲ་བཤད་ཀྱང་མི་ཁ་ནི་
སྐྲག་དགོས་པ་ཞིག་རེད་ཡཱ། དེ་རིང་ཁྱེད་རང་གིས་ངའི་མདུན་དུ་བཤད་པའི་སྐད་ཆ་དེ་
དག་མི་གཞན་ལའང་བཤད་ན་འགྲིག་
མོ་གཉིས་ཀྱི་ཁ་བརྡ་དེ་འདྲ་ཐེངས་ཇི་ཙམ་བྱས་པ་ཤེས་མི་འགྱུར། འོན་ཀྱང་ཨཱ་མིན་གྱི་
ཆོད་སེམས་ལ་གཡོ་འགུལ་མི་ཐེབས་པ་མ་ཟད། དེ་ལས་ལྡོག་སྟེ་ཇེ་བརྟན་ནས་ཇེ་བརྟན་དུ་
གྱུར། དོན་དམ་དུ་ཨཱ་མིན་གྱིས་ཀྱང་ངོ་མ་སྐྱེས་པའི་ངལ་རྩོལ་ནུས་ཤུགས་ཀྱི་རོགས་རམ་ལ་
མ་བརྟེན་པར་རང་ཉིད་ཀྱིས་ཞོག་མངར་འདེབས་པ་དང་། རང་ཉིད་ཀྱིས་བཙས་མ་བརྔ་བ་
སོགས་དེ་སྔ་ལས་ཀྱང་ལྷག་པའི་དཀའ་བ་སྤྱོད་ཀྱིན་ཡོད། དེ་ལྟར་བྱེད་པ་མ་ཟད། དབྱར་ཁ་
འཆར་དུས་མོས་ད་དུང་བ་མོ་གསོ་བ་དང་།ཆར་པ་འབབ་པའི་དུས་སུ་ཡང་རྣམ་ཀུན་ལྟར་ཕྱི་
རོལ་དུ་རྩྭ་བརྔ་བར་འགྲོ་ཞིང་། གང་ཐུབ་ཅི་ཐུབ་ཀྱིས་ལས་ཀ་བྱེད་པའི་ངར་ཤུགས་དེ་མ་གཞི་
ནས་མག་པ་བསུ་རྒྱུར་བཏང་བའི་རྒོལ་གཏམ་དྲག་པོ་ཞིག་ཡིན། མཐར་ཨཱ་ཀྲུའུ་ཡང་མག་པ་
བསུ་རྒྱུའི་བསམ་ཚུལ་དེ་མི་དོར་ཀ་མེད་བྱུང་།བསམ་ཚུལ་དེ་དོར་རྒྱུ་ནི་མོའི་ངོས་ནས་བཤད་
ན་བྱ་བ་ངན་པ་ཞིག་ཡིན་མི་སྲིད་པ་སྨྲ་མི་དགོས།
ཨཱ་མིན་གྱིས་བུད་མེད་ཀྱི་ལག་གཉིས་ལ་བརྟེན་ནས་ཁྱིམ་ཚང་དེའི་འཚོ་བ་སྐྱོང་
གིན་ཡོད། དེ་ནི “བུ་གུང་ཚེའི་ཆེད་དུ་ཡིན” པའི་ཆོད་སེམས་ལས་བྱུང་བར་ཐེ་ཚོམ་བྱ་
མི་དགོས། འོན་ཀྱང་ད་དུང་རྒྱུ་རྐྱེན་གཞན་ཞིག་ཡོད་པ་སྟེ། དེ་ནི་མོའི་སེམས་གཏིང་དུ་
རྩ་བ་ཚུགས་པའི་རྒྱུད་འཛིན་གྱི་སྟོབས་ཤུགས་དེ་རེད། ཨཱ་མིན་ནི་དབུལ་ཞིང་ཕོངས་པའི་
རི་ཁུལ་ནས་འདི་ཁུལ་དུ་གནས་སྤོ་བྱས་པའི “ཡུལ་གཞན་གྱི་མིའི” བུ་མོ་ཡིན། “ཁྱེད་
ཚང་གི་ཨཱ་མིན་ཤེད་ཤུགས་ཧ་ཅང་ཆེན་པོ་འདུག མོ་དངོས་གནས་ཕྱི་ཚུལ་དང་གཏན་
ནས་མཐུན་གྱི་མི་འདུག ཉེ་དུས་ངས་སླར་མོས་སྐམ་འབྲས་ཁྲེས་པོ་ཆེན་པོ་བཞི་འཁུར་
ནས་འགྲོ་བ་མཐོང་བྱུང་།” ཨཱ་ཀྲུའུ་ཡིས་ཁྱིམ་མཚེས་ཀྱི་ཨ་ཕྱིས་དེ་ལྟར་ཤོད་པ་ལན་མང་
ཐོས་མྱོང་།
ཨཱ་ཀྲུའུ་ཡིས་བྲེལ་རྟབ་ལ་བརྟེན་ནས་ཨཱ་མིན་ལ་བཅངས་པའི་དྲིན་ཚོར་གྱི་སེམས་
པ་མཚོན་ཐབས་བྱེད། མོས་ཚ་བོ་ཁྲིད་ནས་རྩེད་རོགས་བྱེད་པ་དང་། ཁྱིམ་གྱི་བཞོན་མར་
ཡང་བདག་སྐྱོང་བྱེད་པ་མ་ཟད། ད་དུང་ཟ་མ་བཟོ་བ་དང་གྱོན་གོས་འཁྲུ་བར་བྲེལ་བ་དང་།
ཁྱིམ་མཚེས་ཀྱི་ཁྱིམ་ནས་ཆུ་ལེན་པར་འགྲོ་བ་སྟེ། ཁྱིམ་ནང་གི་ལས་ཀ་ཧ་ཅང་མང་། འོན་
ཀྱང་ཨཱ་ཀྲུའུ་ཡིས་སྔར་བཞིན་སྐེད་པ་སྐུར་ཏེ་ངོ་མ་དགའ་སྤྲོའི་ངང་བྲེལ་བཞིན་ཡོད།
སྟོན་མཇུག་གི་མཚན་མོ་ཞིག་ལ་ཨཱ་མིན་གྱིས་གསོམ་ཤིང་གི་ལོ་མ་ཁྲེས་པོ་ཞིག་པང་
དུ་ཐོགས་ཏེ་ངལ་བས་རབ་ཏུ་དུབ་པའི་སྒོ་ནས་ཁྱིམ་དུ་ལོག་ཡོང་། སྐབས་དེར་ཨཱ་ཀྲུའུ་
ཡིས་གུང་ཚེ་རྒྱབ་ཏུ་འཁུར་ཏེ་གུ་དོག་པའི་ས་ཁང" གི་ཟུར་དུ་ཤིང་ཟོམ་ནང་གི་ཁྲུས་ཆུ་
སྐོལ་བཞིན་ཡོད།
“འཕྱི་པོ་འདི་འདྲར་ལོག་ཡོང་བ་འཁྱགས་མ་བྱུང་ངམ།”
“དེ་རིང་ནམ་རྒྱུན་ལས་ལས་ཀ་ཅུང་མང་ཙམ་བྱས་པ་ཡིན།”
ཨཱ་མིན་གྱིས་གསོམ་ཤིང་གི་ལོ་མ་ཁྲེས་པོ་དེ་ཝ་ཁའི་མདུན་དུ་གཡུགས་ཏེ་འདམ་
མྱགས་ཀྱིས་སྦགས་པའི་རྩྭ་ལྷམ་ཡང་མ་ཕུད་པར་དེ་མ་ཐག་ཤིན་ཏུ་ཆེ་བའི་ས་ཐབ་ཀྱི་
འགྲམ་དུ་བསྐྱོད། ས་ཐབ་ཀྱི་ནང་དུ་འགྱིག་ཤིང་གི་རྩ་བ་ཞིག་ལ་མེ་འབར་བཞིན་ཡོད་ཅིང་།
མེ་ལྕེ་དམར་པོ་དེ་དེ་གར་འཕག་ལྡིང་བྱེད། ཨཱ་ཀྲུའུ་ཡིས་སྟོད་སྒུར་ཙམ་བྱས་ཏེ་ལམ་སེང་
ཡར་ལངས་རྩིས་བྱས་མོད། རྒྱབ་ཏུ་གུང་ཚེ་འཁུར་ཡོད་པས་གལ་ཏེ་ལག་པ་བསྲིངས་ཏེ་
ཤིང་ཟོམ་གྱི་མཐའ་ནས་མ་བཟུང་ན་ཡར་ལངས་མི་ཐུབ།
“ཁྱེད་རང་ལམ་སེང་གཟུགས་པོ་འཁྲུས་ཤིག”
“གཟུགས་པོ་འཁྲུ་རྒྱུ་ལས་དེ་བས་གལ་ཆེ་བ་ནི་ད་ལྟ་ང་གྲོད་ཁོག་ལྟོགས་ནས་འགྱེལ་
གྲབས་བྱེད་ཀྱི་འདུག དེ་ལས་སྔོན་ལ་ཞོག་མངར་བཙོས་མ་འདྲ་ཡོད་ན་ཟ་གི་ཡིན།
སྒྱུག་མོ། བཟས་ཆོག་ཆོག་ཡོད་དམ།”
ཨཱ་ཀྲུའུ་ཡིས་འདར་སིག་སིག་ངང་ཝ་ཁའི་མདུན་དུ་བསྐྱོད་དེ་བཙོས་ཟིན་པའི་ཞོག་
མངར་ཁོག་མ་དང་བཅས་པ་འཁྱེར་ཡོང་སྟེ་དེ་མུར་ས་ཐབ་ཀྱི་འགྲམ་དུ་བཞག
“སྔ་ས་ནས་བཙོས་ཟིན་ཏེ་ཁྱེད་རང་བསྒུགས་ནས་བསྡད་ཡོད། ཡིན་ནའང་ད་ལྟ་
གྲང་མོ་ཆགས་མེད་དམ།”
མི་གཉིས་ཀྱིས་ཞོག་མངར་སྨྱུག་གཟེར་ལ་བརྒྱུས་ཏེ་མཉམ་དུ་ས་ཐབ་ཀྱི་སྟེང་དུ་
བསྲེགས།
“བུ་གུང་ཚེ་གཉིད་སྐྱིད་པོ་ཁུག་འདུག ཐད་ཀར་མལ་སའི་ནང་དུ་བསྙལ་ན་ཆོག
“དེ་འདྲ་བྱས་ན་ག་ནས་ཡོང་། དེ་རིང་གནམ་གཤིས་ཧ་ཅང་གྲང་མོ་འདུག ཁོ་མར་
བཞག་ན་ཕལ་ཆེར་གཉིད་ཡག་པོ་ཁུག་ཨེ་ཡོང་།”
དེ་ལྟར་ཤོད་སྐབས་ཨཱ་མིན་གྱིས་འགྲམ་པ་འབར་འབུར་ངང་ཞོག་ཁོག་འཆའ་བཞིན་
མཆིས། དེ་ནི་ཉིན་གང་པོར་ངལ་རྩོལ་བྱས་ཏེ་སྟོབས་ཟད་ཤུགས་རྫོགས་ཀྱི་ཞིང་པ་ཁོ་ནར་
ཆ་རྒྱུས་ཡོད་པའི་ཟ་སྟངས་ཤིག་ཡིན། ཨཱ་མིན་གྱིས་ཁ་ཕྱོགས་ལྡོག་ནས་སྨྱུག་གཟེར་སྟེང་གི་
ཞོག་མངར་ཁམ་གང་ཁའི་ནང་དུ་འཇུག་སྐབས་ཨཱ་ཀྲུའུ་ཡིས་གཅིག་ནས་སྡུར་བ་འཐེན་
བཞིན་པའི་གུང་ཚེ་རང་ཉིད་ཀྱི་རྒྱབ་ཏུ་ལྕི་ཏིག་ཏིག་ཏུ་གནས་པའི་ལྗིད་ཚད་ལ་མྱོང་
རོལ་བྱེད་པ་དང་། གཉིས་ནས་བར་མཚམས་མེད་པར་ཞོག་མངར་མེའི་སྟེང་དུ་བཞག་ནས་
བསྲེགས།
“ཁྱེད་རང་ལྟར་སྲོག་བསྡོས་ངང་ལས་ཀ་བྱས་ན་མི་གཞན་ལས་གྲོད་ཁོག་ལྟོགས་ཆེ་
བ་ལོས་ཡོང་།”
ཨཱུ་ཀྲུའུ་ཡིས་བློ་མོས་ཡི་རང་གིས་ཁེངས་པའི་མིག་མདངས་མནའ་མའི་གདོང་སྟེང་
དུ་ཡང་ཡང་ཕབ། འོན་ཀྱང་ཨཱ་མིན་ནི་སྐད་ཆ་ཚིག་གཅིག་ཀྱང་མི་ཤོད་པར་ཚིག་ནས་
ནག་པོར་གྱུར་པའི་མེ་ཤིང་ལས་འཕྲོས་པའི་འོད་སྣང་ལ་བརྟེན་ནས་སྤྱང་རྒན་གྱིས་ཧམ་ཟ་
བྱེད་པར་ལྟར་ཞོག་མངར་ཟ་བཞིན་མཆིས།
ཨཱ་མིན་གྱིས་ནུས་ཤུགས་ཡོད་རྒུས་ལས་ཀ་བྱེད་ཤུགས་ཇེ་ཆེར་བཏང་སྟེ་མ་གཞིར་
སྐྱེས་པས་སྒྲུབ་དགོས་པའི་ལྕི་ལས་དག་ཀྱང་རང་ཉིད་གཅིག་པུས་སྒྲུབ་པ་དང་། སྐབས་ལ་
ལར་མཚན་མོའི་དུས་སུའང་ལག་ཏུ་ས་བཞུ་ཐོགས་ཏེ་ཞིང་ཚིགས་ཀྱི་སྟེང་དུ་ཕར་འགྲོ་
ཚུར་འོང་ངང་སྔོ་ཚོད་འཐུ། སྐྱེས་པ་ལས་རྒྱལ་བའི་མནའ་མ་དེར་ཨཱ་ཀྲུའུ་ཡིས་དུས་རྟག་ཏུ་
གུས་སེམས་ཤིག་བཅངས་ཡོད། མ་རེད། གུས་སེམས་ཟེར་བ་ལས་སྐྲག་སྣང་ཟེར་ན་འཚམ།
ཞིང་ནང་དང་རི་སྟེང་གི་ལས་ཀ་ཕུད། ཨཱ་མིན་གྱིས་བྱ་བ་གཞན་ཚང་མ་ཨཱ་ཀྲུའུ་ལ་སྤྲད་པ་
དང་། ཐ་ན་ཉེ་ལམ་མོས་རང་ཉིད་ཀྱི་ནང་སྦྱར་སྨད་གཡོགས་ཀྱང་བཀྲུས་པ་ཤིན་ཏུ་ཉུང་།
དེ་ལྟར་ཡིན་རུང་ཨཱ་ཀྲུའུ་ཡིས་ད་དུང་འཁང་ར་གཏན་ནས་མི་བྱེད་པར་ཨུ་ཚུགས་ཀྱིས་
སྐེད་པ་གུག་གུག་དེ་ཡར་འགྲེངས་ནས་གང་ཐུབ་ཅི་ཐུབ་ཀྱིས་ལས་ཀ་བྱེད། དེ་ལྟར་བྱེད་
པ་མ་ཟད། ཁྱིམ་མཚེས་ཀྱི་ཨ་ཕྱི་འཕྲད་ཚེ་ད་དུང་མོས་དོ་ནན་གྱི་སྒོ་ནས “གཟིགས་དང་།
ཨཱ་མིན་གྱིས་དཀའ་ལས་དེ་འདྲ་བརྒྱབ་ནས་ལས་ཀ་བྱེད་པས་དེས་ན་ང་རང་ག་དུས་འཆི་
ཡང་ཁྱིམ་ཚང་གི་བྱ་བར་སེམས་ཁྲལ་བྱེད་དགོས་པ་མེད” ཅེས་རང་ཉིད་ཀྱི་མནའ་མར་
བསྟོད་བསྔགས་ཆེན་པོ་གཏོང་།
འོན་ཀྱང་སྨྱོ་བ་ལྟར་དངུལ་གསོག་པའི་ཨཱ་མིན་གྱི་ངར་ཤུགས་དེར་ཧ་ལམ་ནམ་ཡང་
མུ་མཐའ་མེད་པར་སྣང་། ལོ་གཅིག་འདས་རྗེས་ད་ཐེངས་ཨཱ་མིན་གྱིས་སླར་ཆུ་བོའི་ཕར་
ངོགས་ཀྱི་ས་ཆ་དེ་འོ་སེ་ཞིང་དུ་བསྒྱུར་བཅོས་བྱ་རྒྱུའི་བསམ་ཚུལ་བཏོན་འོང་། ཨཱ་མིན་
གྱི་བཤད་ཚུལ་ལྟར་ན། གོམ་དུམ ལྔ་ལ་ཉེ་བའི་ས་ཆ་ནས་བོགས་གཏོང་སྒོར་བཅུ་གྲངས་
ལས་ལེན་རྒྱུ་མེད་པས་བསམ་བློ་ཇི་ལྟར་བཏང་ནའང་དངོས་གནས་གྱོང་ཁོ་ན་ལས་མི་
འདུག དེར་བརྟེན་དེ་འདྲ་བྱེད་པ་ལས་བློ་ཐག་བཅད་ནས་ས་ཆ་དེ་འོ་སེ་ཞིང་དུ་བསྒྱུར་
བཅོས་བྱས་ཏེ་ཁོམ་པ་བེད་སྤྱད་ནས་དར་འབུ་ཅུང་ཟད་གསོས་ན་བཟང་། གང་ལྟར་དར་
འབུའི་སྒོང་ཤུབས་ཀྱི་གོང་ཐང་མ་ཆག་ན་ལོ་ལྟར་སྒོར་བརྒྱ་དང་ལྔ་བཅུ་ལག་ཏུ་ལེན་ཐུབ་
ངེས་རེད་ཟེར། འོན་ཏེ་དངུལ་དགོས་མཁོ་ཇི་ལྟར་ཆེ་ནའང་དེའི་རྐྱེན་གྱིས་བྲེལ་རྟབ་ཀྱི་
སྟེང་ལ་བྲེལ་རྟབ་བསྣན་ངེས་ཡིན་པ་དྲན་དུས་ཨཱ་ཀྲུའུ་ཡི་སེམས་ནང་དངོས་གནས་བཟོད་
མི་ཐུབ། ལྷག་པར་དུ་དཀའ་ཁག་ཆེ་ཡང་ངོ་སོ་མེད་པའི་དར་འབུ་གསོ་རྒྱུའི་གྲོས་གཞི་དེར་
ཨཱ་ཀྲུའུ་དེ་བས་ཁས་ལེན་དཀའ་བར་གྱུར། མཐར་ཨཱ་ཀྲུའུ་ཡིས་མི་འདོད་པའི་བཤད་ཉམས་
དང་བཅས་ཨཱ་མིན་ལ་ངོ་རྒོལ་བྱས་པ་སྟེ།
“ཨཱ་མིན། དེ་འདྲ་བྱས་ན་ལག་ལེན་དུ་འཁྱོལ་ཐུབ་བམ། དོན་དངོས་སུ་ངས་ཀྱང་
གཡོལ་འདོད་བྱེད་ཀྱི་མེད། མ་གཞི་གཡོལ་འདོད་མེད་ཀྱང་ངེད་ཚང་ལ་སྐྱེས་པའི་ངལ་
རྩོལ་ནུས་ཤུགས་མེད་ཁར་ད་དུང་ཉྭ་ལ་འཁྲིལ་ཡོང་བའི་བྱིས་པ་ཞིག་ཡོད་པ་རེད། ད་
ཡོད་ཀྱི་གནས་ཚུལ་རྒྱུན་འཁྱོངས་བྱེད་ཐུབ་པའི་དབང་དུ་བཏང་ནའང་དེ་ཡང་མ་འཇོན
གསུམ་རྒྱག་རང་རེད། ཡིན་ནའང་ཁྱེད་རང་གིས་ཤེས་བཞིན་དུ་ད་དུང་མི་བསམ་དགུ་
བསམ་བསམས་ཏེ་དར་འབུ་ཟེར་བ་ཞིག་གསོ་དགོས་ཟེར། ཁྱེད་རང་གིས་དངོས་གནས་
སྒྲུབ་ཐུབ་བམ།ཁྱེད་རང་གིས་ང་ལའང་བསམ་བློ་གཏོང་རོགས།”
སྒྱུག་མོས་ངུ་འབོད་བྱེད་པའི་ངང་ཚུལ་དེ་མཐོང་མ་ཐག་ཨཱ་མིན་གྱི་སེམས་སུའང་མུ་
མཐུད་ནས་རྒྱུན་འཁྱོངས་བྱས་ན་ངོ་མ་གནས་ལུགས་དང་མི་མཐུན་པ་རང་ཤུགས་སུ་ཚོར།
འོན་ཀྱང་མ་གཞི་དར་འབུ་གསོ་རྒྱུའི་འཆར་གཞི་དེ་དོར་ནའང་འོ་སེ་འདེབས་རྒྱུའི་གནད་
དོན་ཐད་མོས་རང་ཉིད་ཀྱི་བསམ་ཚུལ་རྒྱུན་འཁྱོངས་བྱེད་པ་སྟེ། “ཁྱེད་རང་ཁ་ཡ་བྱེད་མི་
དགོས། གང་ལྟར་འོ་སེ་འདེབས་རྒྱུའི་ལས་ཀ་ཚང་མ་ང་གཅིག་པུས་བྱས་ཆོག” ཅེས་ཨཱ་
མིན་གྱིས་གཅིག་ནས་དང་ལེན་བྱེད་མི་འདོད་པའི་ངང་ཨཱ་ཀྲུའུ་ལ་ལྟ་བ་དང་། གཉིས་ནས
ཟུར་ཟའི་གོ་དོན་ལྡན་པའི་སྒོ་ནས་ཉོག་བཤད་བྱས།
དུས་དེ་ནས་བཟུང་ཨཱ་ཀྲུའུ་ཡི་སེམས་ལ་མག་པ་བསུ་རྒྱུའི་དོན་དེ་སླར་དྲན་འོང་། དེ་
སྔ་ནི་འཚོ་ཚིས་ལ་སེམས་ཁྲལ་བྱས་པ་དང་། འཇིག་རྟེན་གྱི་མི་ཁར་འཛེམ་ཟོན་བྱས་རྐྱེན་
མག་པ་ཞིག་བསུ་རྒྱུའི་བསམ་བློ་ལན་མང་འཁོར་མོད། ད་ཐེངས་དེ་དང་མི་འདྲ་སྟེ། ཐ་ན་
ཡུད་ཙམ་རིང་ཁྱིམ་ལས་ཀྱི་དཀའ་ཁག་ལས་ཐར་ཐུབ་ནའང་བཟང་བའི་བསམ་ཚུལ་ལས་
ད་གཟོད་བློ་བྱུས་དེ་སྐྱེས་ཡོད། དེ་འདྲ་ཡིན་རྐྱེན་སྔོན་ཆད་དང་བསྡུར་ན་ད་ཐེངས་མག་པ་
བསུ་རྒྱུའི་རེ་འདོད་དེ་ཁ་ཚ་དགོས་གཏུག་ཅི་འདྲ་ཡོད་པ་ཤེས་མི་འགྱུར།
ཏག་ཏག་རྒྱབ་ཕྱོགས་ཀྱི་ཚ་ལུ་མའི་ཞིང་ནང་དུ་མེ་ཏོག་བཞད་པའི་དུས་ན་ཨཱ་ཀྲུའུ་
ཡིས་སྣུམ་སྒྲོན་གྱི་མདུན་དུ་བསྡད་དེ་མཚན་ལས་བྱེད་དུས་གོན་རྒྱུའི་འབུར་གསལ་མིག་
ཤེལ་ཆེན་པོ་དེའི་ནང་ནས་སླར་དལ་བུ་དལ་བུར་མག་པ་བསུ་རྒྱུའི་དོན་དེ་གླེང་ཡོང་།
འོན་ཏེ་ཐབ་འགྲམ་ན་སྐྱིལ་ཀྲུང་དུ་བསྡད་ཡོད་པའི་ཨཱ་མིན་གྱིས་གཅིག་ནས་སྲན་ནག་
བསྙལ་མ་འཆའ་བ་དང་། གཉིས་ནས་ཁ་ཡ་བྱེད་མི་འདོད་པའི་སྒོ་ནས “ཡང་མག་པ་བསུ་
རྒྱུའི་དོན་རེད། ངས་ཉན་གྱི་མིན” ཟེར། གལ་ཏེ་སྔོན་ཆད་ཡིན་ན་ཨཱ་ཀྲུའུ་ཡིས་ཕལ་ཆེར་
དེ་ཙམ་དུ་མཚམས་འཇོག་བྱེད་སྲིད། འོན་ཀྱང་ད་ཐེངས་ཁོ་ན་ཨཱ་ཀྲུའུ་ཡིས་ངན་ཤེད་སྒལ་
རལ་གྱི་སྒོ་ནས་ཁ་ཏ་བྱ་རྒྱུར།
“ཡིན་ནའང་སྐད་ཆ་དེ་འདྲ་ཤོད་མི་རུང་། སང་ཉིན་ནི་ཀུང་ཤཱ་དུར་འཇུག་བྱེད་
པའི་ཉིན་མོ་ཡིན་པས་ཏག་ཏག་ང་ཚོའི་ཁྱིམ་ལ་དུར་ཁུང་འདྲུ་རེས་འཁེལ་བ་རེད། འདི་
འདྲའི་དུས་ལ་ཅི་འདྲ་བྱས་ཀྱང་ངལ་རྩོལ་ནུས་ཤུགས་སྐྱེས་པ་ཞིག་མི་དགོས་སམ་”
“དེ་ལ་གལ་ཆེ་རྒྱུ་ཅི་ཡོད། ངས་དུར་ཁུང་འདྲུ་བར་ཕྱིན་ཆོག”
“དེ་འདྲ་ག་ནས་ཡོང་། ཁྱེད་རང་བུད་མེད་རེད་”
མ་གཞིར་ཨཱ་ཀྲུའུ་ཡིས་ཨུ་ཚུགས་ཀྱིས་འཛུམ་མདངས་བསྟན་རྩིས་བྱས་མོད། ཨཱ་མིན་
གྱི་གདོང་མདོག་ལ་ལྟ་ཙམ་བྱས་རྗེས་བློ་ཁ་ལམ་སེང་བསྒྱུར་ཞིང་། གང་བྱུང་དུ་གད་མོ་
བགད་ན་མི་འོས་པ་ཚོར།
“སྒྱུག་མོ། ཁྱེད་རང་ཁ་ཁུ་སིམ་པོའི་ངང་ཁྱིམ་དུ་བསྡད་དེ་རྒན་གསོ་བྱ་རྒྱུའི་བསམ་
བློ་གཏོང་གི་ཡོད་དམ་མེད་དམ།”
ཨཱ་མིན་གྱིས་སྐྱིལ་ཀྲུང་དུ་བསྡད་པའི་པུས་མོ་ལག་པས་བཟུང་སྟེ་རྣམ་འགྱུར་གྲང་
ཤུར་ཤུར་ངང་ཕ་རོལ་པོ་བྱེད་གཏད་དཀའ་བ་བཟོས། མི་གཞན་གྱིས་གློ་བུར་དུ་ཨཱ་ཀྲུའུ་ཡི་
གནད་ལ་རྡེག་པས་འབུར་གསལ་མིག་ཤེལ་ཆེན་པོ་དེ་འཕྲལ་མར་མི་འབུད་ཀ་མེད་བྱུང་།
འོན་ཀྱང་འབུར་གསལ་མིག་ཤེལ་ཆེན་པོ་དེ་འབུད་དགོས་དོན་ཡང་སྙིང་ཅི་ཞིག་གི་ཆེད་
དུ་ཡིན་པ་མོ་རང་ཉིད་ཀྱིས་ཀྱང་མི་ཤེས།
“ག་རེ། ཁྱེད་རང་སྐད་ཆ་འདི་འདྲ་ཤོད་ཐུབ་པ་དཔེ་རེད།”
“བུ་གོང་ཚེའི་ཨ་ཕ་གྲོངས་དུས་ཁྱེད་རང་གིས་ག་རེ་གསུངས་མྱོང་ཡོད། ད་ལྟ་རྣ་
རྒྱབ་ཀྱི་རླུང་བུར་བསྐུར་ནས་བརྗེད་པ་མིན་ནམ། ཁྱེད་རང་གིས་གསུངས་དང་། གལ་ཏེ་
ངེད་ཚང་གི་ས་ཞིང་ཁག་གཉིས་སུ་བགོས་ན་མེས་པོའི་དགོངས་པ་དང་འགལ་བ་མ་རེད་
དམ་”
“རེད་ཡཱ། ངས་དེ་ལྟར་བཤད་མྱོང་། ཡིན་ནའང་ཁྱེད་རང་ཡང་བསམ་བློ་བཏང་བར་
སྐྱོན་མེད། ‘ཡུལ་དུས་ཀྱི་གནས་ཚུལ་ཤེས་ཐུབ་མཁན་ནི་ཕོ་རབ་ཡིན’ ཟེར་བའི་སྐད་
ཆ་ཞིག་ཡོད་པ་མིན་ནམ། བཤད་ན་ནི་འདི་ཡང་འུ་ཐུག་ཐབས་ཟད་ཀྱི་བྱ་བ་ཞིག་རེད་
ཡཱ"
ཨཱ་ཀྲུའུ་ཡིས་ངལ་རྩོལ་ནུས་ཤུགས་སྐྱེས་པ་ཞིག་ཡོང་ཕྱིར་གང་ཐུབ་ཅི་ཐུབ་ཀྱིས་རྒྱུ་
མཚན་གསེད་བཀྲོལ་བྱས། ཡིན་ནའང་ཨཱ་ཀྲུའུ་ཡི་བསམ་འཆར་དེར་མོ་རང་ཉིད་ཀྱིས་
ཉན་ནའང་གོ་སྐོན་བློ་འགུག་གི་ནུས་པ་དང་བྲལ། དེ་ཡང་གཙོ་བོ་ནི་མོས་རང་ཉིད་ཀྱི་
སེམས་གཏམ་སྦ་གསང་མེད་པར་བརྗོད་མི་ཐུབ་པ་སྟེ། དེ་ནི་རང་ཉིད་འཚོ་བ་བག་ཡངས་
ཙམ་བསྐྱལ་རྒྱུ་དེ་ཡིན། ཨཱ་མིན་གྱིས་སྒྱུག་མོའི་བསམ་ཚུལ་གསལ་པོར་རྟོགས་པས་གཅིག་
ནས་སྲན་ནག་བསྙལ་མ་འཆའ་བ་དང་། གཉིས་ནས་འཛེམ་ཟོན་སྤུ་ཙམ་ཡང་མེད་པའི་སྒོ་
ནས་སྒྱུག་མོར་ཁ་རྡུང་བཏང་། དེ་ཙམ་མ་ཟད། མོའི་ཁ་བདེ་ལྕེ་བདེ་དེས་ཀྱང་མོར་རོགས་
རམ་མི་ཉུང་བ་བྱས་ཡོད། དེ་ནི་ཨཱ་ཀྲུའུ་ཡིས་བུའི་མནའ་མར་ད་གཟོད་ལྷན་སྐྱེས་ཀྱི་སྨྲ་ལྕེ་
བདེ་པོ་ཞིག་ཡོད་པ་མཐོང་ཐེངས་དང་པོ་ཡིན།
“དེ་འདྲ་བྱས་ན་ཕལ་ཆེར་ཁྱེད་རང་ལ་ཕན་པ་ཡོད་སྲིད། གང་ཡིན་ཞེ་ན། ཁྱེད་
རང་སྔོན་ལ་ཤི་གི་རེད། ཡིན་ནའང་སྒྱུག་མོ། ཁྱེད་རང་གིས་རང་སར་མི་བཞག་ནས་ང་
ལ་བསམ་བློ་ཐོང་དང་། ཆག་པོ་ཆག་རྐྱང་དང་རལ་པོ་རལ་རྐྱང་དུ་བཏང་ན་རུང་ངམ། ང་
ནི་སྤྱོད་གཙང་ལུས་སྲུང་དང་ཡང་ན་རྒྱུད་གཙང་ཟེར་བ་དེ་ཚོར་དམིགས་ནས་ཚེ་གང་
པོར་ཡུགས་མོ་བྱེད་འདོད་པ་མིན། སྐེད་པ་ན་བ་དང་སྟོད་སྒལ་ལ་ཟུག་གཟེར་བརྒྱབ་ནས་
གཉིད་དུ་ཡུར་དཀའ་བའི་མཚན་མོར་ངས་ཀྱང་བཟོད་བསྲན་མ་ཐུབ་པར་བསམ་བློ་ཞིབ་
ཕྲ་བཏང་ཡོད། རང་ཉིད་ཀྱིས་ཨུ་ཚུགས་མཐའ་སྐྱེལ་འདི་འདྲ་བྱེད་པ་ནི་ངོ་མ་འུ་ཐུག་
ཐབས་ཟད་རང་རེད། མ་གཞི་འུ་ཐུག་ཐབས་ཟད་ཡིན་ཡང་བསམ་བློ་གཞན་ཞིག་གཏོང་
དུས་དེ་ནི་ངེད་ཚང་གི་ཆེད་དུ་ཡིན་པ་དང་། བུ་གུང་ཚེའི་ཆེད་དུ་ཡིན་ཡཱ། དེས་ན་ངས་
སླར་ཨམ་གཙིགས་བསྡམས་ནས་རྒྱུན་འཁྱོངས་བྱས་པ་ཡིན་”
ཨཱ་ཀྲུའུ་ཡིས་ཧོན་ཐོར་བའི་ངང་མནའ་མའི་ངོ་གདོང་ལ་བལྟས་ནས་བསྡད། ཤེས་
མེད་ཚོར་མེད་ཀྱི་བར་ན་མོས་དོན་དངོས་ཤིག་གསལ་པོར་རྟོགས་པ་སྟེ། མོས་འཕག་
འཚག་ཇི་ལྟར་བརྒྱབ་ནའང་མིག་བཙུམས་པའི་ཉིན་དེའི་བར་དུ་མོར་སོས་དལ་ཞིག་
ཐོབ་མི་སྲིད། མནའ་མས་བཤད་ཚར་རྗེས་མོས་སླར་འབུར་གསལ་མིག་ཤེལ་ཆེན་པོ་དེ་
གྱོན། དེ་རྗེས་ཁེར་ལབ་བྱེད་པ་ལྟར “ཨཱ་མིན། ཡིན་ནའང་འཇིག་རྟེན་འདིའི་སྟེང་དུ་
གནས་ལུགས་ཆེན་པོ་ཁོ་ན་བཤད་པས་ལག་ལེན་དུ་འཁྱོལ་གྱི་མ་རེད་དཱ། ཁྱེད་རང་ཡང་
བསམ་བློ་ཡག་པོ་ཐོང་། ངས་ཡང་བསྐྱར་ཅི་ཡང་བཤད་མི་ཡོང” ཞེས་རང་ཉིད་ཀྱི་ཁ་བརྡ་
མཇུག་བསྒྲིལ།
དུས་ཡུན་སྐར་མ་ཉི་ཤུ་འདས་རྗེས་གྲོང་ཚོའི་ནང་གི་ཕོ་གསར་ཞིག་གིས་སྐྱེས་པའི་
སྐད་གདངས་འབྲིང་བའི་ཐོག་ནས་གླུ་ཆུང་ལེན་བཞིན་དལ་ལྷོད་ལྷོད་ངང་ཨཱ་ཀྲུའུ་ཁྱིམ་གྱི་
སྒོ་འགྲམ་ནས་སོང་། “དགུང་ལོ་གཞོན་པའི་གཅེན་བཟའ། སྔོ་རྩྭ་བརྔ་བར་སླེབས་སོང་།
རྩྭ་ཆུང་ཨཱ། ཁྱེད་རང་གང་འདོད་བརྔས་ཆོག” གླུ་ཆུང་གི་སྒྲ་དབྱངས་རིམ་བཞིན་རྒྱང་
རིང་དུ་སོང་རྗེས་ཨཱ་ཀྲུའུ་ཡིས་སླར་འབུར་གསལ་མིག་ཤེལ་བརྒྱུད་ནས་ཨཱ་མིན་གྱི་གདོང་
མདོག་ལ་ལྐོག་ལྟ་བྱས། འོན་ཀྱང་ཨཱ་མིན་ནི་སྣུམ་སྒྲོན་ལ་གཏད་དེ་རྐང་པ་གཉིས་བརྐྱངས་
ནས་ཨ་སྟོང་ཡང་ཡང་རྒྱག་བཞིན་མཆིས།
“ཝ་ཡེ།འོ་ན་ཉལ་བར་འགྲོ། ཡང་ཞོགས་པ་སྔ་པོ་ནས་ལངས་དགོས་རེད།་
ཨཱ་མིན་གྱིས་དེ་ལྟར་བཤད་མ་ཐག་ལག་པ་བསྲིངས་ནས་སྲན་ནག་བསྙལ་མ་སྦར་མོ་
གང་བླངས། དེ་རྗེས་དཀའ་ཚེགས་ཅུང་ཆེ་བའི་ངང་ཐབ་འགྲམ་ནས་ཡར་ལངས་
དེ་རྗེས་ཀྱི་ལོ་ངོ་གསུམ་བཞིའི་ནང་དུ་ཨཱ་ཀྲུའུ་ཡིས་རྒྱུན་དུ་ཁ་ཅི་ཡང་མི་གྲག་པར་
ངལ་དུབ་བཟོད་སྒོམ་བྱས། སྡུག་བསྔལ་དེ་རིགས་ནི་ལོ་ན་རྒས་པའི་རྟ་རྒན་ཞིག་རང་
འདོད་གཙོར་བཟུང་གི་རྟ་རྒོད་དང་གཅིག་མཚུངས་ཀྱི་གཉའ་ཤིང་ཞིག་མི་འཁུར་ཀ་མེད་
བྱུང་བ་དང་འདྲ། ཨཱ་མིན་གྱིས་སྔོན་ཆད་ལྟར་སྲོག་བསྡོས་ཀྱིས་ཕྱི་རོལ་དུ་ཞིང་ལས་བྱེད་
པ་དང་། ཨཱུ་ཀྲུའུ་ཡིས་ཀྱང་སྔར་བཞིན་དཀའ་ངལ་ཁྱད་དུ་བསད་དེ་ཁྱིམ་ལས་བྱེད་བཞིན་
མཆིས། འོན་ཀྱང་མི་མངོན་པའི་རྟ་ལྕག་ཅིག་གིས་མོར་རྒྱུན་དུ་བཙན་སྐུལ་འཛད་མེད་
བྱེད། སྐབས་འགར་ལུས་པོ་འཁྲུ་བྱེད་ཀྱི་ཆུ་ཡག་པོ་བསྐོལ་མེད་པ་དང་། ཡང་ན་འབྲས་
བསྐམ་རྒྱུ་བརྗེད་པ། ཡང་ན་བཞོན་མ་ཕྱི་རོལ་དུ་གང་བྱུང་བཏང་བ་བཅས་ཀྱི་རྐྱེན་པས་ཨཱ་
ཀྲུའུ་ལ་རྒྱུན་དུ་ང་རྒྱལ་ཆེ་བའི་ཨཱ་མིན་གྱི་སྐྱོན་འདྲེན་དང་གཤེ་གཤེ་ཕོག་གིན་ཡོད། འོན་
ཀྱང་ཨཱ་ཀྲུའུ་ཡིས་ཁ་རོག་ཏུ་དཀའ་སྡུག་བཟོད་སྒོམ་ཁོ་ན་བྱེད་པ་ལས་ཁ་ལན་གཏན་ནས་
མི་སློག དེའི་རྒྱུ་མཚན་གཙོ་བོ་ནི་མོར་སྔར་ནས་བཟུང་དཀའ་བ་ཁོག་ཏུ་སྦས་ནས་བརྩི་
བཀུར་ཞུ་བའི་སྙིང་སྟོབས་ཤིག་ལྡན་པ་དང་། དེ་མིན་ཚ་བོ་གུང་ཚེས་རྨོ་བོར་བཅངས་པའི་
ཞེན་ཆགས་དེ་ཨ་མ་ཨཱ་མིན་ལ་བཅངས་པའི་ཞེན་ཆགས་ལས་འདས་པས་ཡིན།
དོན་དངོས་ཐོག་མི་གཞན་གྱི་མིག་ནང་དུ་ཨཱ་ཀྲུའུ་ལ་དེ་སྔ་དང་མི་འདྲ་བའི་འགྱུར་
ལྡོག་ཧ་ལམ་བྱུང་མེད། གལ་ཏེ་འགྱུར་ལྡོག་ཅུང་ཟད་བྱུང་ཡོད་ཅེ་ན། དེ་ནི་དེ་སྔ་ལྟར་
མནའ་མར་བསྔགས་བརྗོད་མི་བྱེད་པ་དེ་ཡིན། དེ་ལྟའི་འགྱུར་ལྡོག་ཆུང་ངུ་དེར་ཉེ་འཁོར་
གྱི་མི་རྣམས་དོ་སྣང་གཏན་ནས་བྱུང་མེད། མ་མཐར་ཡང་ཁྱིམ་མཚེས་ཀྱི་ཨ་ཕྱིས་ད་དུང་
ཡང་སྔར་བཞིན་ཨཱ་ཀྲུའུ་ནི “ཚེ་ཕྱི་མར་ཚོགས་གསོག་མཁན” རེད་ཟེར།
དེ་ཡང་ཚ་བ་ཆེ་བའི་དབྱར་གཞུང་གི་ཉིན་གུང་ཞིག་ལ་ཨཱ་ཀྲུའུ་ཡིས་མཛོད་ཁང་
མདུན་དུ་ཁེངས་པར་སྐྱེས་པའི་རྒུན་འབྲུམ་འཁྲི་ཤིང་གི་བསིལ་གྲིབ་འོག་ཏུ་ཁྱིམ་མཚེས
ཀྱི་ཨ་ཕྱི་དང་ཁ་བརྡ་བྱེད་བཞིན་མཆིས། དེ་གར་བ་རའི་ནང་གི་སྦྲང་ནག་དེ་དག་གིས་
ཨུང་སྒྲ་སྒྲོག་པ་ཕུད། ཕྱོགས་བཞི་ཆེས་འཇམ་ཐིང་དུ་གནས། ཁྱིམ་མཚེས་ཀྱི་ཨ་ཕྱིས་
གཅིག་ནས་ཁ་བརྡ་བྱེད་པ་དང་། གཉིས་ནས་ཆེས་ཐུང་བའི་སྒྲིལ་ཐ་ཞིག་འཐེན། དེ་ནི་
མོས་བུས་འཐེན་འཕྲོར་ལུས་པའི་ཐ་སྣེའི་ནང་ནས་ཞིབ་ཚགས་ཀྱིས་བསྡུ་རུབ་བྱས་པ་
ཞིག་ཡིན།
“ཨཱ་མིན་གང་དུ་ཡོད། ཨོ། ཡང་རྩྭ་སྐམ་བརྔ་བར་སོང་ངམ། ལོ་ན་གཞོན་གཞོན་དེ་
འདྲ་ཡིན་རུང་ལས་ཀ་གང་ལའང་ཧུར་བ་དཔེ་རེད།”
“ག་རེ་གསུང་གི་ཡོད། ངས་བལྟས་ན་བུད་མེད་ཅིག་ཕྱིར་འགྲོ་བ་ལས་ཁྱིམ་ནང་གི་
ལས་ཀ་བྱས་ནས་བསྡད་ན་ལེགས།”
“དེ་འདྲ་ག་ལ་ཡིན། ཞིང་ནང་གི་ལས་ཀ་བྱེད་རྒྱུར་དགའ་བ་དེ་ཅི་ལས་ཀྱང་ལེགས།
དེ་ཡང་ངེད་ཚང་གི་མནའ་མར་ཆ་བཞག་ན་སླེབས་ནས་ལོ་ངོ་བདུན་འདས་སོང་། ཡིན་
ནའང་ཞིང་ནང་དུ་ལས་ཀ་བྱེད་པར་འགྲོ་རྒྱུ་ཕར་བཞག ཐ་ན་ཡུར་མ་ཡང་ཉིན་གཅིག་
ཀྱང་ཡུར་མྱོང་མེད། ཉིན་ལྟར་ཕྲུ་གུའི་གོས་འདྲ་འཁྲུ་བ་དང་། རང་ཉིད་ཀྱི་གྱོན་གོས་འདྲ་
བཙེམས་ཏེ་དེ་ལྟར་ཉི་མ་བསྐྱལ་ནས་སྡོད་ཀྱི་རེད།"
“གང་ལྟར་དེ་འདྲ་བྱས་ན་ཡག་པོ་རེད། བྱིས་པ་གཙང་མ་བཟོ་བ་དང་། རང་ཉིད་
ཀྱང་མཛེས་པོ་བཟོ་བ་དེ་ད་གཟོད་འཇིག་རྟེན་སྟེང་དུ་ངོ་སོར་བརྩི་གི་རེད།”
“ཡིན་ནའང་དེང་དུས་ཀྱི་ན་གཞོན་མང་ཆེ་བས་ཞིང་ལས་བྱེད་པར་སུན་སྣང་བྱེད་
ཀྱི་འདུག ཨ་ཙི། ད་གིན་གྱི་སྐད་དེ་ག་རེའི་སྐད་རེད་དམ།”
“ད་གིན་གྱི་སྐད་དེ་ཨེ། ཁྱེད་རང་ཡང་ཁྱད་མཚར་བ་ལ། དེ་ནི་བ་ཕྱུགས་ཀྱིས་རྟུག་
དྲི་གཏོང་གི་ཡོད་པ་རེད།'
“བ་ཕྱུགས་ཀྱིས་རྟུག་དྲི་གཏོང་གི་ཡོད་པ་རེད་ཨེ། ཨ་ལེ —ཡིན་ནའང་ལོ་ན་
གཞོན་གཞོན་དེ་འདྲ་ཡིན་རུང་ཚ་བ་ཆེ་བའི་ཉིན་མོར་མགོ་བོས་ཉི་མ་བཏེགས་ནས་ཞིང་
ནང་དུ་ཡུར་མ་ཡུར་བར་འགྲོ་བ་ལ་སོགས་པ་དེ་ཡང་དངོས་གནས་དཀའ་ཁག་ཆེན་པོ་
རེད་ཡཱ།”
རྒན་མོ་གཉིས་ཀྱིས་དེ་ལྟར་འཆམ་མཐུན་ངང་ཁ་བརྡ་བྱས།
རེན་ཐའེ་ལང་ཚེ་ལས་འདས་ནས་ལོ་ངོ་བརྒྱད་ལྷག་ཙམ་སོང་ཞིང་ཨཱ་མིན་གྱིས་ངོ་མ་
བུད་མེད་ཀྱི་ལག་གཉིས་ལ་བརྟེན་ནས་ཁྱིམ་ཚང་འདིའི་འཚོ་ཚིས་ཀྱི་ཀ་བ་བཏེགས། དེ་
དང་ཆབས་ཅིག་ཨཱ་མིན་གྱི་མིང་གྲགས་ཤེས་མེད་ཚོར་མེད་ངང་གྲོང་ཚོའི་ཕྱི་རོལ་གྱི་ས་ཆ་
གཞན་དུ་ཡང་ཁྱབ། ད་ལྟ་ཨཱ་མིན་ནི་ཉིན་མཚན་དབྱེར་མེད་དུ “སྨྱོ་བ་ལྟར་དངུལ་གསོག་
མཁན” གྱི་ན་གཞོན་ཡུགས་མོ་དེ་མིན་ལ། གྲོང་ཚོའི་ནང་གི་ཕོ་གཞོན་ཚོའི “གཅེན་
བཟའ་ལོ་གཞོན” དེ་བས་མིན། དེ་ལས་ལྡོག་པ་ནི་མནའ་མ་ཚོའི་མིག་དཔེ་དང་། མི་ཚེ་
འདིའི་སྤྱོད་གཙང་ལུས་སྲུང་མའི་ཚད་གཞིར་གྱུར་ཡོད། “ཁྱེད་རང་ཆུའི་ཕ་རོལ་གྱི་ཨཱ་
མིན་ལ་ལྟོས་དང་།” སྐད་ཆ་དེ་རྒྱུན་དུ་ཁ་རྡུང་དང་མཉམ་དུ་མི་མང་པོའི་ཁ་ནས་ཤོར་འགྲོ།
ཨཱ་ཀྲུའུ་ཡིས་མོའི་སེམས་སྡུག་ཁྱིམ་མཚེས་ཀྱི་ཨ་ཕྱིར་གཏན་ནས་བཤད་མེད། ཐ་ན་དེ་འདྲ་
བཤད་རྒྱུའི་བསམ་བློ་ཡང་གཏོང་མྱོང་མེད། མ་གཞི་མོའི་སེམས་གཏིང་དུ་འདུ་ཤེས་ཁ་
གསལ་ཞིག་མེད་མོད། མོས་ལས་དབང་ལ་དངོས་གནས་དད་པ་བྱེད། ཡིན་ནའང་མཐར་
དད་པ་དེ་ཡང་ཆུ་ཡི་ཝུ་བར་གྱུར། ད་ལྟ་ཚ་བོ་གུང་ཚེ་ཕུད། མོར་བློ་གཏད་བཅོལ་ཆོག་པའི་
དངོས་པོ་གཞན་ཅི་ཡང་མེད། ཨཱ་ཀྲུའུ་ཡིས་ལོ་ན་བཅུ་གཉིས་བཅུ་གསུམ་དུ་སོན་པའི་ཚ་
བོར་བྱམས་བརྩེ་ཡོད་ཚད་བཅངས། བསམ་ཡུལ་ལས་འདས་པ་ཞིག་ལ་ཆེས་མཐའ་མཇུག་
གི་རེ་བ་དེ་ཡང་དུ་བ་རང་ཡལ་གྱི་གནས་ལ་ཡང་ཡང་ཐུག་འགྲོ།
གནམ་ངོ་བསྟུད་མར་དྭངས་པའི་སྟོན་དུས་ཀྱི་ཕྱི་དྲོ་ཞིག་ལ་ཚ་བོ་གུང་ཚེ་དཔེ་ཁུག་
པང་དུ་ཐོགས་ཏེ་འཚབ་འཚུབ་ངང་སློབ་གྲྭ་ནས་ཕྱིར་བརྒྱུགས་ཡོང་། སྐབས་དེར་ཨཱ་ཀྲུའུ་
མཛོད་ཁང་གི་མདུན་དུ་མ་ལག་བདེ་པོས་ཚལ་གྲི་བཀོལ་ནས་སྦྲང་ཁང་ཨ་མྲ་དག་ཨ་མྲའི་
བག་ལེབ་བཟོ་བཞིན་ཡོད། གུང་ཚེས་ལུས་པོ་བདེ་ལྕག་འཁྱུག་པོའི་ངང་མཆོངས་ཐེངས་
གཅིག་ལ་འབྲུ་རིགས་བསྐམས་པའི་རྩྭ་ཕྱར་ཞིག་བརྒལ་ཐོག་རྐང་པ་གཉིས་གྲལ་འགྲིག་
པོར་བསྒྲིགས་ཏེ་རྨོ་བོར་གཏད་ནས་ལག་རྐྱོང་གུས་འདུད་ཅིག་ཞུས། དེ་རྗེས་རྣམ་འགྱུར་དོ་
ནན་ངང་ཁ་རི་ཁ་ཐུག་ཏུ་སྐད་ཆ་འདྲི་རྒྱུར།
“རྨོ་བོ་ལགས། ངའི་ཨ་མ་དངོས་གནས་དོ་ཟླ་བྲལ་བའི་མི་ཞིག་རེད་དམ།”
“ཁྱེད་རང་དོན་དེ་དྲིས་ནས་ཅི་བྱེད་དམ།”
ཨཱ་ཀྲུའུ་ཡིས་རང་དབང་མེད་པར་ལག་ནང་གི་ཚལ་གྲི་བཀོལ་མཚམས་བཞག་སྟེ་
མིག་ཟུང་ཐད་ཀར་ཚ་བོ་གུང་ཚེའི་ངོ་གདོང་ལ་ཅེར།
“རྒན་ལགས་ཀྱིས་རང་གཅུན་སློབ་ཁྲིད་གནང་སྐབས་དེ་ལྟར་གསུང་གི་འདུག
ཁོང་གིས་གུང་ཚེའི་ཨ་མ་ལྟ་བུ་ནི་དོ་ཟླ་བྲལ་བའི་མི་ཞིག་རེད། འདི་ཁུལ་དུ་ཨང་གཉིས་པ་
ཞིག་རྙེད་མི་ཐུབ་གསུང་གི་འདུག"
“རྒན་ལགས་ཀྱིས་དེ་འདྲ་གསུང་གི་འདུག་གམ།”
“འདུག རྒན་ལགས་ཀྱིས་དེ་འདྲ་གསུང་གི་འདུག རྫུན་བཤད་པ་རེད་དམ།"
ཨཱ་ཀྲུའུ་སྔོན་ལ་དངངས་སྐྲག་སྐྱེས་ཏེ་ཅི་བྱ་གཏོལ་མེད་དུ་གྱུར། ད་ནི་སློབ་གྲྭའི་དགེ་
རྒན་གྱིས་ཀྱང་ཚ་བོར་རྫུན་ཆེན་འདི་འདྲ་ཞིག་ཤོད་ཀྱི་ཡོད་པ་སྟེ། ཨཱ་ཀྲུའུ་ཡིས་བལྟས་
ན་བསམ་ཡུལ་ལས་འདས་པའི་དོན་འདི་ལས་ལྷག་པ་གཞན་ཞིག་གཏན་ནས་མེད། འོན་
ཀྱང་ཡུད་ཙམ་རིང་གི་དངངས་སྐྲག་དེ་འདས་རྗེས་ཨཱ་ཀྲུའུ་གློ་བུར་དུ་ཁོང་ཁྲོ་ལངས་ཏེ་
མི་གཞན་ཞིག་ཏུ་འགྱུར་བ་ལྟར་ཨཱ་མིན་ལ་དམོད་མོ་དྲག་པོ་འདེབས་འགོ་བརྩམས་པ་སྟེ།
“ཨ་ཁ། རྫུན་བཤད་པ་རེད། ངོ་མ་ནམ་མཁར་མི་ཤོང་བའི་རྫུན་རེད། ཁྱེད་རང་གི་ཨ་མ་
དེའི་སྐོར་བཤད་ན་ཕྱི་རོལ་དུ་ལས་ཀ་བྱེད་རྒྱུ་ཁོ་ན་ལས་ཤེས་ཀྱི་མ་རེད། དེས་མི་གཞན་
མོ་རང་ལ་ཧ་ལས་སུ་འཇུག་གི་ཡོད་པ་རེད། འོན་ཀྱང་མོ་ནི་མི་ངན་རྫབ་ཆེན་ཞིག་ཡིན
པ་གསལ་ཐག་ཆོད་རེད། མོས་ཁྱེད་རང་གི་རྨོ་བོར་ཤི་ལ་ཁད་ཀྱི་མནར་གཅོད་བཏང་བྱུང་།
གཉའ་རེངས་པ། ང་རྒྱལ་ཆེ་བ་”
གུང་ཚེ་སྐྲག་ནས་འཕག་ཙམ་བྱས་ཤིང་། གདོང་མདོག་གློ་བུར་དུ་འགྱུར་བའི་རྨོ་བོའི་
ངོ་གདོང་ལ་ལྟ་བཞིན་ལུས། ཕལ་ཆེར་ད་གིན་གྱི་ངར་ཤུགས་དེས་འཁྱེར་ཡོང་བའི་ལྡོག་
ནུས་ཀྱང་ཡིན་སྲིད་དེ། ཡུད་ཙམ་སོང་རྗེས་ཨཱ་ཀྲུའུ་གློ་བུར་དུ་དབུགས་འཚང་སྟེ་ངུ་སྐད་མི་
ཐོན་པར་གྱུར།
“དེ་འདྲ་ཡིན་པས་རྨོ་བོ་ང་ནི་ཁྱེད་རང་ལ་རེ་ལྟོས་བྱས་ནས་ད་གཟོད་གསོན་པོར་
བསྡད་ཡོད། ཁྱེད་རང་གིས་གཏན་ནས་བརྗེད་མི་རུང་། མིག་རྡེབ་ཙམ་ལ་ཁྱེད་རང་ལོ་བཅུ་
བདུན་ལ་སོན་གྱི་རེད། དེ་དུས་ཁྱེད་རང་གིས་ལམ་སེང་ང་ལ་མནའ་མ་ཞིག་བསུ་དགོས།
ཐོས་བྱུང་ངམ། ཁྱེད་རང་གི་རྨོ་བོ་སྐྱིད་ལ་རོལ་དུ་འཇུག་དགོས། ཁྱེད་རང་གི་ཨ་མས་
དམག་བསྡུ་བསྒུགས་རྗེས་བཤད་ན་ཆོག་ཟེར་གྱི་འདུག སྐད་ཆ་བཤད་རྒྱུ་ལས་སླ་པོ་ཡོང་།
ཡིན་ནའང་གང་འདྲ་སྒུག་ཐུབ་ཀྱི་རེད་དམ། ཁྱེད་རང་གིས་ཐོས་བྱུང་ངམ། ཁྱེད་རང་གིས་
ཁྱེད་རང་གི་རྨོ་བོར་བསྙེན་བཀུར་ལྡབ་འགྱུར་བྱེད་དགོས། དེའི་ནང་དུ་ཁྱེད་རང་དང་ཁྱེད་
རང་གི་ཨ་ཕའི་བསྙེན་བཀུར་ཚུད་ཡོད། དེ་འདྲ་བྱས་ན་རྨོ་བོས་ཁྱེད་རང་ལ་གྱོང་གཏན་
ནས་གཏོང་གི་མ་རེད། གང་དང་ཅི་ཡང་ཁྱེད་རང་ལ་སྤྲད་ཆོག”
“ཨ་མྲ་འདི་སྨིན་འདུག འདི་ཡང་ང་ལ་སྤྲོད་ཀྱི་ཡིན་ནམ།”
གུང་ཚེས་འགྲམ་ཆུ་ལྡང་བའི་ངང་ཚུལ་གྱིས་གཟེབ་ནང་གི་ཤིང་ཏོག་ཨ་མྲ་ཕར་
དཀྲུག་ཚུར་དཀྲུག་བྱས།
“ཁྱེད་རང་ལ་ལོས་སྤྲོད། ཁྱེད་རང་ལོ་ན་མི་ཆེ་ཡང་སེམས་ནང་ནས་ཅི་ཡང་གསལ་
པོ་ཤེས་ཀྱི་འདུག ཁྱེད་རང་ནམ་ཡང་བློ་ཁར་འགྱུར་བ་མ་གཏོང་ཨཱ།"
ཨཱ་ཀྲུའུ་ཡིས་ངུ་བཞིན་ངུ་བཞིན་གློ་བུར་དུ་ངུ་མཚམས་བཞག་ནས་གད་མོ་བགད་
དོན་ཆུང་དེ་བྱུང་རྗེས་ཀྱི་ཉིན་གཉིས་པའི་དགོང་མོར་མཐར་དོན་དག་ཆུང་ཆུང་
ཞིག་གི་ཆེད་དུ་ཨཱ་ཀྲུའུ་དང་ཨཱ་མིན་ཁ་རྩོད་དྲག་པོ་ཤོར། དོན་དག་ཆུང་ཆུང་ཞེས་པ་དེ་ནི་
ཨཱ་ཀྲུའུ་ཡིས་ཨཱ་མིན་གྱི་ཞོག་མངར་ཟོས་པ་ལས་མ་འདས། སུས་ཀྱང་མི་ཤེས་པ་ཞིག་ལ་
མོ་གཉིས་ཀྱིས་ཁ་རྩོད་ཅི་ཙམ་བརྒྱབ་པ་དེ་ཙམ་གྱིས་ཛ་དྲག་ཇེ་ཆེར་སོང་ཞིང་། མཇུག་
མཐར་ཨཱ་མིན་གྱིས་གཅིག་ནས་ཁྲེལ་དགོད་བྱེད་པ་དང་། གཉིས་ནས “གལ་ཏེ་ཁྱེད་རང་
ལས་ཀ་བྱ་རྒྱུར་དགའ་པོ་མེད་ན་འཆི་བར་འགྲོ་རྒྱུ་ལས་འོས་མེད” ཅེས་བཤད། སྐད་ཆ་
དེ་ཐོས་རྗེས་ཨཱ་ཀྲུའུ་ཡིས་ནམ་རྒྱུན་གྱི་ངང་ཚུལ་ལས་ལྡོག་སྟེ་ཧ་ལམ་སྨྱོ་བ་ལྟར་སྐད་ཅོར་
ཆེན་པོ་བརྒྱབ། སྐབས་དེར་ཚ་བོ་གུང་ཚེ་རྨོ་བོའི་པུས་མོ་སྔས་སུ་བྱས་ཏེ་གཉིད་སྐྱིད་པོར་
ཡུར་ཡོད་པས་ཨཱ་ཀྲུའུ་ཡིས “གུང་ཚེ། ཡར་ལོངས། མགྱོགས་པོ་ཡར་ལོངས” ཞེས་སྐད་
ཤུགས་གང་ཡོད་ཀྱིས་བོས། མོས་གཅིག་ནས་སྤྲུག་སྤྲུག་བྱས་ཏེ་གུང་ཚེ་གཉིད་ལས་སློང་བ་
དང་། གཉིས་ནས་འཕྱ་དམོད་འཛད་མེད་བྱས་དོན།
“གུང་ཚེ། ཡར་ལོངས། གུང་ཚེ། མགྱོགས་པོ་ཡར་ལོངས། ཁྱེད་རང་གི་ཨ་མས་ཅི་
ཞིག་ཤོད་པར་ཉོན་དང་། མོས་ང་འཆི་རྒྱུའི་དམོད་མོ་འདེབས་ཀྱི་འདུག ཁྱེད་རང་ཡག་
པོར་ཉོན་དང་། ཁྱེད་རང་གི་ཨ་མའི་མི་རབས་འདིར་སླེབས་དུས་མ་གཞི་དངུལ་ཏོག་
ཙམ་བསགས་ཡོད་ཀྱང་ས་སྟོང་དུམ་གསུམ་དེ་དག་ཚང་མ་ཁྱེད་རང་གི་སྤོ་བོ་དང་རྨོ་བོས་
གསར་དུ་སྦོལ་བ་ཡིན། ཡིན་ནའང་ཅི་བྱ་རྒྱུ་ཡོད་དམ། བསམ་ཡུལ་ལས་འདས་པ་ཞིག་ལ་
ཁྱེད་རང་གི་ཨ་མས་གལ་ཏེ་ང་བག་ཡངས་ངང་སྐྱིད་ལ་རོལ་འདོད་ན་ཤི་བར་སོང་ཟེར་གྱི་
འདུག ཨཱ་མིན། ངས་བཤད་ཡོང་། ང་ཤི་གི་རེད། ཤི་བར་སྐྲག་རྒྱུ་ཅི་ཡོད། མ་རེད། ངས་
ཁྱོད་ཀྱི་བཀོལ་སྤྱོད་ལ་ཉན་གྱི་མ་རེད། རེད། ང་ཤི་རྒྱུ་ཏན་ཏན་ཤི་གི་རེད། ཤི་ན་ཡང་ཁྱོད་
ཀྱི་ལུས་ལ་འཁྲིལ་གྱི་རེད།
ཨཱ་ཀྲུའུ་ཡིས་སྐད་ཤུགས་ཆེན་པོས་སྡིགས་དམོད་བྱེད་བཞིན་སྐྲག་ནས་ངུ་བའི་ཚ་
བོར་འཐམས་ཏེ་རྡོག་གཅིག་ཏུ་འཁྲིལ། འོན་ཀྱང་ཨ་མིན་གྱིས་སྔར་བཞིན་ཐབ་འགྲམ་དུ་
བསྡད་ནས་མ་ཐོས་པའི་ཚུལ་ཞིག་བསྟན་འོང་།
ཡིན་ནའང་ཨཱ་ཀྲུའུ་ཤི་མེད། དེ་ལས་ལྡོག་སྟེ་རང་ཉིད་བདེ་ཐང་དུ་རློམ་པའི་ཨཱ་མིན་
ལ་ལོ་གཉིས་པའི་དཔྱིད་ཀ་མ་འཆར་བའི་གོང་དུ་རྒྱུ་ཚད་ཀྱི་ནད་ཕོག་པར་མ་ཟད། ནད་
ཕོག་རྗེས་ཀྱི་ཉིན་བརྒྱད་པར་དབུགས་ཀྱི་རྒྱུ་བ་ཆད། དེ་དུས་གྲོང་ཚོ་ཆུང་ཆུང་དེའི་ནང་
དུ་རྒྱུ་ཚད་ཀྱི་ནད་ཕོག་པའི་ནད་པ་ཅི་ཙམ་ཡོད་པ་གསལ་པོ་བརྗོད་མི་ཐུབ། དེ་ཡང་ཨཱ་
མིན་ལ་ནད་མ་ཕོག་པའི་གོང་དུ་ད་དུང་རྒྱུ་ཚད་ཀྱི་ནད་གཅིག་མཚུངས་ཕོག་ནས་ཤི་བའི་
མགར་བར་དུར་མཇུག་མཛད་སྒོ་སྤེལ་ཆེད་དུར་ཁུང་འདྲུ་རོགས་བྱེད་པར་བསྐྱོད་ཡོད།
མགར་ཁང་ནང་དུ་ཡང་རྒྱུ་ཚད་ཀྱི་ནད་ཕོག་པའི་དགེ་ཕྲུག་ཆུང་ཆུང་ཞིག་ཡོད་ཅིང་། དུར་
འཇུག་བྱེད་པའི་ཉིན་མོར་གཞི་ནས་སྨན་ཁང་དུ་བསྐྱལ་ནས་ལོགས་སུ་བཀར། “དེ་དུས་
འགོས་པ་གཏན་འཁེལ་རེད།” སྨན་པ་ཕྱིར་ལོག་རྗེས་ཨཱ་ཀྲུའུ་ཡིས་གཤེ་བའི་ཤོད་ཉམས་
དང་བཅས་ཚ་བ་རྒྱས་ནས་ངོ་གདོང་ཡོངས་དམར་པོར་གྱུར་པའི་ཨཱ་མིན་ལ་འཁང་ར་བྱས།
ཨཱ་མིན་དུར་དུ་འཇུག་པའི་ཉིན་དེར་གནམ་ནས་ཆར་བ་བབས་བྱུང་། འོན་ཀྱང་
གྲོང་དཔོན་གྱིས་གཙོ་བྱས་ཏེ་གྲོང་ཚོའི་ནང་གི་མི་ཚང་མ་དུར་འཇུག་གི་མཛད་སྒོར་ཟུར་
ཞུགས་བྱས་ཡོད། དུར་འཇུག་གི་མཛད་སྒོར་ཞུགས་པའི་མི་རྣམས་ཀྱིས་མཁྲིག་མ་བཟུང་
སྟེ་ཨཱ་མིན་གྲོངས་སྔ་བར་ཡིད་ཕངས་མི་བྱེད་མཁན་གཅིག་ཀྱང་མེད་ལ། ངལ་རྩོལ་ནུས་
ཤུགས་གཙོ་ཆེ་ཤོས་དེ་མེད་པར་གྱུར་པའི་གུང་ཚེ་དང་ཨཱ་ཀྲུའུ་ལ་གདུང་སེམས་མཉམ་སྐྱེ་
མི་བྱེད་མཁན་ཡང་གཅིག་ཀྱང་མེད། ལྷག་པར་དུ་གྲོང་ཚོའི་འཐུས་མིས་བཤད་རྒྱུར། མ་
གཞིར་ཅུན་ཀུང་སུའོ་ཡིས་ཉེ་ཆར་ཨཱ་མིན་གྱི་ལས་བརྩོན་ལ་གཟེངས་བསྟོད་བྱ་རྒྱུའི་
གཏན་འབེབས་བྱས་སོང་ཟེར། སྐད་ཆ་དེ་ཐོས་རྗེས་ཨཱ་ཀྲུའུ་ཡིས་མགོ་བོ་ཐུར་དུ་དུད་ནས་
བཀའ་དྲིན་ཆེ་ཞུས། “ཨ་ཁ། དེ་ཡང་ལས་དབང་ཡིན་པ་འདྲ། ཨཱ་མིན་ལ་གཟེངས་བསྟོད་
བྱ་རྒྱུའི་དོན་དེའི་སྐོར་གླེང་ན་ང་ཚོས་ན་ནིང་ནས་ཅུན་ཀུང་སུའོ་ལ་རེ་བ་ཞུས་པ་ཡིན།
ད་དུང་གྲོང་དཔོན་དང་ངས་དོན་དེའི་ཆེད་དུ་མེ་འཁོར་གྱི་འགྲོ་གྲོན་བཏང་སྟེ་སྔ་རྗེས་སུ་
ཐེངས་ལྔ་ཅུན་ཀྲང་མཇལ་བར་བཅར་བ་ཡིན། དེ་ཡང་ནུས་ཤུགས་མི་ཉུང་བ་ཞིག་བཏོན་
པར་བརྩིས་ཆོག འོན་ཀྱང་ད་ལྟ་ང་ཚོ་རེ་ཐག་ཆད་སོང་། བསམ་བློ་ཐོང་སོང་། དེར་བརྟེན
ཁྱེད་རང་ཡང་བློ་ཁ་ཡངས་ཙམ་གྱིས་ཤིག” གྲོང་ཚོའི་འཐུས་མི་ཀླད་དམར་དེ་ནི་མི་བཟང་
པོ་ཞིག་ཡིན་ཞིང་། ད་དུང་ཆེད་མངགས་ཀུ་རེའི་ཚིག་དེ་དག་བསྣན་པས་ལོ་ན་གཞོན་
པའི་སློབ་ཆུང་གི་དགེ་རྒན་དེ་གདོང་མདོག་སྨུག་པོར་འགྱུར་བཞིན་མིག་ཆེར་བགྲད་ནས་
ཁོ་པར་ཅེར་དགོས་བྱུང་།
ཨཱ་མིན་གྱི་དུར་འཇུག་མཛད་སྒོ་མཇུག་བསྒྲིལ་རྗེས་ཀྱི་ཉིན་དེའི་མཚན་མོར་ཨཱ་ཀྲུའུ་
ཡིས་མཆོད་གཤོམ་བསྒྲིགས་པའི་ཁང་པ་ནང་མའི་གྲུ་ཟུར་དུ་གུང་ཚེ་དང་མཉམ་དུ་སྦྲང་
འགོག་ཉལ་གུར་ཞིག་གི་ནང་དུ་འཛུལ། ཁོ་གཉིས་རྒྱུན་དུ་མུན་ནག་གི་ཁྲོད་ནས་རྨི་ལམ་
གྱི་ཡུལ་དུ་བསྐྱོད་པ་སྨྲ་མི་དགོས། འོན་ཀྱང་དོ་ནུབ་མཆོད་གཤོམ་གྱི་སྟེང་དུ་དཀར་གསལ་
སྒྲོན་མེ་སྤར་ཡོད་པ་མ་ཟད། ད་དུང་བཀོལ་ནས་རྙིང་པར་གྱུར་པའི་རྩྭ་གདན་གྱི་སྟེང་ནས་
དུག་སེལ་སྨན་ཆུའི་དྲི་མ་ཡ་མཚན་ཅན་ཞིག་འཐུལ་ཡོང་། ཕལ་ཆེར་དེའི་རྐྱེན་གྱིས་ཡིན་
ཡང་སྲིད་དེ། ཨཱ་ཀྲུའུ་འགྲེ་ལོག་ཡང་ཡང་རྒྱག་བཞིན་གཉིད་མི་ཁུག་པར་གྱུར། ཨཱ་མིན་
ཚེ་ལས་འདས་པ་དེས་མོར་བདེ་སྐྱིད་ཆེན་པོ་ཞིག་འཁྱེར་ཡོང་། ད་ལྟ་མོ་དཀའ་བ་སྤྱོད་མི་
དགོས་ལ། མི་གཞན་གྱིས་སྡིགས་མོ་བྱེད་པར་ཡང་སེམས་ཁྲལ་བྱེད་མི་དགོས།དེས་མ་ཚད།
ད་དུང་ཁྱིམ་དུ་སྒོར་མོ་སྟོང་གསུམ་གྱི་གསོག་དངུལ་ཡོད་པ་དང་། དེའི་ཁར་དུམ་གསུམ་ས་
ཞིང་ཁོད་སྙོམས་ཤིག་ཡོད་པས་ད་ནས་བཟུང་མོ་དང་ཚ་བོ་གཉིས་ཉིན་ལྟར་འབྲས་བློ་ཡིད་
གང་ཚིམ་བཟས་ཆོག་པ་དང་། རྩྭ་ཕད་གང་རུང་ཞིག་འཁྱེར་ནས་རང་ཉིད་བཟའ་འདོད་
པའི་ཙོང་ཉ་བསྙལ་མ་ཉོ་བར་ཕྱིན་ཆོག ཨཱ་ཀྲུའུ་ཡི་མི་ཚེ་གཅིག་གི་ནང་དུ་བག་ཡངས་
འདི་འདྲ་གཏན་ནས་ཡོད་མ་མྱོང་། དངོས་གནས་བག་ཡངས་འདི་འདྲ་གཏན་ནས་ཡོད་
མ་མྱོང་ངམ། དྲན་ཤེས་ཀྱིས་མོ་མི་ལོ་དགུའི་གོང་རོལ་གྱི་མཚན་མོ་ཞིག་ཏུ་ཁྲིད། མཚན་
མོ་དེའི་བག་ཡངས་ཀྱི་ཚོར་བ་དེ་དོ་ནུབ་དང་ཕལ་ཆེར་འདྲ། དེ་ནི་རང་ཉིད་ཀྱི་ཤ་ལས་
ཆད་པ་སྟེ། བུའི་དུར་འཇུག་མཛད་སྒོ་མཇུག་བསྒྲིལ་རྗེས་ཀྱི་མཚན་མོ་དེ་ཡིན། འོན་ཀྱང་
དོ་ནུབ་ཅི་ཡིན། ཡང་ཚ་བོ་ཞིག་སྐྱེས་པའི་མནའ་མའི་དུར་འཇུག་མཛད་སྒོ་གྲུབ་རྗེས་ཀྱི་
མཚན་མོ་ཡིན།
ཨཱ་ཀྲུའུ་མིག་དབང་མེད་དུ་གདངས་དགོས་བྱུང་། ཚ་བོ་མོའི་གམ་དུ་གནས་ཤིང་། ལྷད་
མེད་ཀྱི་ངོ་གདོང་ཞིག་བསྟན་ནས་གན་རྐྱལ་དུ་ཉལ་ཡོད། གཉིད་སྟུག་པོར་ཡུར་བའི་ངོ་
གདོང་དེར་ཞིབ་ལྟ་བྱེད་བཞིན་ཨཱ་ཀྲུའུ་ལ་རིམ་བཞིན་ཚོར་སྣང་ཞིག་སྐྱེས་ཏེ་རང་ཉིད་ནི་ཡ་
ང་བའི་མི་ཞིག་ཡིན་པ་རྟོགས། དུས་མཚུངས་སུ་རང་ཉིད་དང་ལས་འབྲེལ་ཡོད་པའི་བུ་རེན་
ཐའེ་ལང་དང་མནའ་མ་ཨཱ་མིན་ཡང་ཡ་ང་བའི་མི་ཡིན་པ་ཚོར། དུང་སེམས་ཀྱི་འགྱུར་བ་
དེས་ལོ་ངོ་དགུའི་རིང་ཁོག་ཏུ་བསགས་པའི་ཞེ་སྡང་དང་ཁོང་ཁྲོ་ཡོད་ཚད་གཙང་ཕྱགས་བྱས་
པ་དང་། སྔོན་ཆད་མོར་སེམས་གསོ་འཁྱེར་ཡོང་མྱོང་ཡོད་པའི་འབྱུང་འགྱུར་གྱི་བདེ་སྐྱིད་
སྐོར་ཡང་ཚང་མ་ཤུལ་མེད་དུ་གྱུར། བུ་དང་། མནའ་མ། ད་དུང་རང་ཉིད་བཅས་གསུམ་ཀ་
ཡ་ང་བའི་མི་ཡིན། འོན་ཀྱང་དེའི་ནང་ནས་བརྙས་བཅོས་ཀྱི་འོག་ཏུ་ཉི་མ་འཁྱོལ་ཐབས་བྱེད་
པའི་རང་ཉིད་ཡ་ང་ཤོས་སུ་བརྩིས་ཆོག “ཨཱ་མིན། ཁྱེད་རང་ང་ཚོ་བསྐྱུར་ནས་འགྲོ་དགོས་
དོན་ཅི་ཡིན།” ཨཱ་ཀྲུའུ་རང་དབང་མེད་པར་འཆི་མ་ཐག་པའི་མི་དེར་འབོད་བརྡ་དེ་འདྲ་
ཞིག་གཏོང་དགོས་བྱུང་།དེ་ནས་མིག་ཆུ་ཉིལ་ཉིལ་དུ་ལྷུང་འགོ་ཚུགསས་
ཨཱ་ཀྲུའུ་ཡིས་དུས་སྒྲོག་ཆུ་ཚོད་འཁོར་ལོས་ཆུ་ཚོད་བཞི་པ་ཟིན་པའི་དུས་བརྡ་བཏང་བ་
ཐོས་རྗེས་ད་གཟོད་གཞི་ནས་ངལ་དུབ་ཀྱི་ནང་ན་གཉིད་ཁུག་ཙམ་བྱུང་། འོན་ཀྱང་སྐབས་
དེར་རྩྭ་ཁང་དེའི་ཐོག་སྟེང་གི་བར་སྣང་དུ་གྲང་བསིལ་བསིལ་གྱི་སྐྱ་རེངས་བསུས་ཟིན་
1923ལོའི་ཟླ12པར།

ཁམ་བུ་ཐའེ་ལང་།

གཅིག
གནའ་སྔ་མོ་སྔ་མོ་ཞིག་ལ་རི་ཁུག་ཅིག་ཏུ་ཁམ་སྡོང་ཆེན་པོ་ཞིག་ཡོད། ཁམ་སྡོང་དེ་
ཆེན་པོ་ཡོད་ཅེས་བརྗོད་པ་ཁོ་ནས་ཕལ་ཆེར་གནད་དུ་འཁེལ་བ་ཞིག་མིན་ཏེ། ཁམ་སྡོང་
དེའི་ཡལ་ག་མཁའ་མཐར་བརྐྱངས་ཡོད་པ་དང་། སྡོང་པོའི་རྩ་བ་ས་ཆེན་གྱི་གཏིང་ཟབ་
ཤོས་དམྱལ་ཁམས་སུ་ཚུགས་ཡོད། བཤད་སྲོལ་ལ་འཇིག་རྟེན་ཐོག་མར་སྐྲུན་དུས་དབྱི་ཡཱ་
ནཱ་ཆི་ཡིས་ཧོང་ཙོད་ཅིན་ཕིང་བན་དུ་པཱ་ལེ ཕྱིར་ཟློག་ཆེད་འཕུར་གྲིའི་ཚབ་ཏུ་ཁམ་
ཚིག་འཕངས་ཤིང་།ལྷ་རབས་དེའི་ཁམ་ཚིག་ཁམ་སྡོང་འདིའི་སོན་རྩར་གྱུར་ཡོད་སྐད།
ཁམ་སྡོང་དེར་ལོ་ངོ་ཁྲི་རེར་མེ་ཏོག་ཐེངས་རེ་བཞད་པ་དང་། ལོ་ངོ་ཁྲི་རེར་འབྲས་
བུ་ཐེངས་རེ་འདོགས་པ། དེའི་མེ་ཏོག་ནི་སྨད་གཡོགས་དམར་པོ་གྱོན་པ་དང་འདྲ་ཞིང་།
གསེར་མདོག་གི་ཁམ་བུའི་ཕྲེང་བ་ཐུར་དུ་དཔྱངས་ནས་མཆིས། ཁམ་བུ་ཤིན་ཏུ་ཆེ་བ་སྨོས་
མེད་ཡིན། འོན་ཀྱང་ངོ་མཚར་ཆེ་ཤོས་ནི་ཁམ་ཚིག་སྐྱེ་སའི་གནས་ཚང་མར་མཛེས་སྡུག་
ལྡན་པའི་བྱིས་པ་དམར་འབྱར་རེ་སྦྲུམ་ཡོད།
གནའ་སྔ་མོ་སྔ་མོ་ཞིག་ལ་རི་ལུང་བསྒྲིབས་པའི་ཁམ་སྡོང་དེའི་ཡལ་གའི་སྟེང་དུ་
གཡུར་ཟའི་འབྲས་བུ་རབ་ཏུ་བཏགས་ཏེ་འཇམ་ཐིང་ཐིང་ངང་ཉི་འོད་ཀྱི་ཁྲུས་ལ་རོལ་
བཞིན་མཆིས། ལོ་ངོ་ཁྲི་རེར་ཐེངས་རེ་སྨིན་པའི་ཁམ་བུ་ཡལ་གའི་སྟེང་དུ་ལོ་ངོ་ཆིག་སྟོང་
གནས་ཏེ་ད་གཟོད་ས་ལ་ལྷུང་འོང་། འོན་ཀྱང་འཇམ་ཐིང་ཐིང་གི་ཞོགས་པ་ཞིག་ལ་ལས་
དབང་གིས་ལྷ་བྱ་ཞིག་ཏུ་སྤྲུལ་ཏེ་དལ་མོར་ཡལ་གའི་སྟེང་དུ་བབས། བབས་མ་ཐག་པའི་ལྷ་
བྱས་མཆུ་བརྐྱངས་ཙམ་བྱས་ཏེ་དམར་ཐིག་ཅུང་ཟད་ལྡན་པའི་ཁམ་བུ་ཆུང་ངུ་ཞིག་ལ་ཆུ་
འཐོག་བརྒྱབ་པས་ཁམ་བུ་དེ་སྨུག་པ་ལང་ལོང་གི་ཁྲོད་ནས་གཏིང་ཟབ་པའི་རི་ཁུག་གི་ཆུ་
བོའི་ནང་དུ་ལྷུངས་ཤིང་། རི་ཁུག་གི་ཆུ་བོ་དེ་རི་རྩེའི་བར་དུ་ཆུ་སྨུག་དཀར་པོ་ཞིག་འཕྱུར་
བཞིན་མི་གནས་སྡོད་བྱེད་པའི་རྒྱལ་ཁམས་སུ་བཞུར་འགྲོ།
བྱིས་པ་དམར་འབྱར་སྦྲུམ་པའི་ཁམ་བུ་དེ་རི་ཁུག་ནས་བྲལ་རྗེས་ཡང་སྙིང་སུ་ཞིག་ལ་
རྙེད་ཡོད་དམ་ཞེ་ན།དེ་ཡང་ཆུ་ཕྲན་གྱི་སྣེ་མོར་རྨོ་བོ་ཞིག་ཡོད་ཅིང་། འཇར་པན་ཡོངས་ཀྱི་
བྱིས་པས་ཤེས་པ་ལྟར་རི་སྟེང་ནས་བུད་ཤིང་འཐུ་མཁན་གྱི་སྤོ་བོའི་གྱོན་གོས་འཁྲུ་མཁན་
རྨོ་བོ་དེར་རྙེད་པ་བརྗོད་མི་དགོས་
གཉིས།
ཁམ་བུའི་ནང་ནས་སྐྱེས་པའི་ཁམ་བུ་ཐའེ་ལང་གདོན་འདྲེའི་གླིང་ཕྲན་འདུལ་བར་
འགྲོ་མཁན་ཡིན། ཁོ་པར་གདོན་འདྲེའི་གླིང་ཕྲན་འདུལ་བར་འགྲོ་དགོས་དོན་ཅི་ཡིན་པ་
འདྲི་སྐབས་ཁོས་བཤད་རྒྱུར། སྤོ་བོ་དང་རྨོ་བོ་ལྟར་རི་ཁུག་དང་། ཆུ་ནང་། ཞིང་ནང་བཅས་
སུ་ལས་ཀ་བྱེད་པར་འགྲོ་མི་འདོད་པས་ཡིན་ཟེར། ཁམ་བུ་ཐའེ་ལང་གིས་དེ་ལྟར་བཤད་
པ་ཐོས་སྐབས་སྤོ་བོ་དང་རྨོ་བོ་བྱིས་པ་པྲ་ཆལ་དེར་རེ་ཐག་ཆད་ཅིང་། ཁོ་པ་གང་མགྱོགས་
ཁྱིམ་ནས་སྐྲོད་རྩིས་བྱས་ཏེ་ཅི་ཞིག་དགོས་ཀྱང་བྱིན་པ་སྟེ། དར་ཆ་དང་། དཔའ་དམ། གོ་
ཁྲབ་སོགས་གཡུལ་འགྱེད་ལ་མཁོ་བའི་ཅ་དངོས་ཚང་མ་འཁྱེར་དུ་བཅུག དེས་མི་ཚད་
ཁམ་བུ་ཐའེ་ལང་གིས་ད་དུང་ལམ་རྒྱགས་འཁྱེར་དགོས་ཟེར་བས་སྤོ་བོ་དང་རྨོ་བོས་ཁོ་
པར་དཀྱུས་འབྲུའི་ཟན་རྡོག་སྟ་གོན་བྱས།
ཁམ་བུ་ཐའེ་ལང་གིས་དཔའ་ངར་ཆེན་པོས་གདོན་འདྲེའི་གླིང་ཕྲན་འདུལ་བར་འགྲོ་
བའི་ལམ་དུ་ཞུགས། ཁམ་བུ་ཐའེ་ལང་སྐྱོད་བཞིན་པའི་སྐབས་སུ་ཁྱི་ཞིག་གིས་བཀྲེས་
ལྟོགས་ཀྱིས་མནར་བའི་མིག་མདངས་དང་བཅས་ཁོ་པར་ཁ་བརྡ་བྱས་དོན།
“ཁམ་བུ་ཐའེ་ལང་། ཁམ་བུ་ཐའེ་ལང་། ཁྱེད་རང་གི་སྐེད་པར་བཏགས་པ་དེ་ཅི་
རེད་དམ།”
“འདི་ནི་འཇར་པན་གྱི་ཞིམ་ཟས་ཨང་དང་པོ་དཀྱུས་འབྲུའི་ཟན་རྡོག་རེད།”
ཁམ་བུ་ཐའེ་ལང་གིས་དགའ་མགུ་ཡིད་ཚིམས་ངང་ལན་དེ་ལྟར་བཏབ།
དོན་དམ་དུ་ཟན་རྡོག་དེ་རིགས་འཇར་པན་གྱི་ཞིམ་ཟས་ཨང་དང་པོ་ཡིན་མིན་ཁོ་
པར་ཡང་གདེང་ཚོད་མེད། འོན་ཀྱང་ཁྱིས་སྐད་ཆ་དེ་ཐོས་མ་ཐག་ལམ་སེང་ཁོའི་གམ་དུ་
བཅར་ཏེ་བཤད་རྒྱུར།
“ང་ལ་གཅིག་བྱིན་ཏེ་ཁྱེད་རང་གི་འཁོར་གཡོག་བྱེད་དུ་འཇུག་རོགས།”
ཁམ་བུ་ཐའེ་ལང་གིས་འཕྲལ་དུ་ཁོག་རྩིས་ཤིག་བརྒྱབ་ནས་བཤད་རྒྱུར།
“གཅིག་བྱིན་ན་མི་འགྲིག ཕྱེད་ཀ་བྱིན་ཆོག"
ཁྱི་ཡིས་བསམ་བློ་ཡུད་ཙམ་བཏང་རྗེས“གཅིག་སྟེར་རོགས། གཅིག་སྟེར་རོགས" ཞེས་
ཡང་ནས་ཡང་དུ་བཤད། འོན་ཀྱང་ཁྱིས་ཇི་ལྟར་བཤད་རུང་ཁམ་བུ་ཐའེ་ལང་གིས “ཕྱེད་ཀ་
ལས་མི་སྟེར” ཞེས་ཁས་ལེན་མ་བྱས། དེ་ལྟར་ཕན་ཚུན་མ་བཤོལ་བར་གནས། དེ་ཡང་ཉོ་
ཚོང་ཡོད་ཚད་དང་འདྲ་བར་ཚོང་ཟོག་མེད་པ་དེ་མཐར་དངོས་ཟོག་ཡོད་པར་ཉན་དགོས་པ་
ལྟར་མཇུག་མཐར་ཁྱིས་ཀྱང་དབུགས་རིང་འཐེན་བཞིན་ཟན་རྡོག་ཕྱེད་ཀ་བླངས་ཏེ་ཁམ་
བུ་ཐའེ་ལང་གི་འཁོར་གཡོག་བྱས།
ཁམ་བུ་ཐའེ་ལང་གིས་ཁྱི་ཕུད་རྗེས་སུ་ཡང་ཟན་རྡོག་མཐུན་རྐྱེན་དུ་བྱས་ཏེ་སྔ་ཕྱིར་
སྤྲེའུ་དང་རི་བྱ་ཨ་ཕྲུག་ཏུ་བསྡུས། ཡིན་ནའང་ཡིད་ཕངས་པ་ཞིག་ལ་ཁོ་ཚོ་མཉམ་དུ་བསྡད་
ན་གཏན་ནས་མི་འཆམ་ཞིང་། མཆེ་བ་རྣོ་བའི་ཁྱི་ཡིས་རྒྱུན་དུ་བློ་སྟོབས་མེད་པའི་སྤྲེའུར་
བརྙས་བཅོས་བྱེད་པ་དང་། ཡུད་ཙམ་ལ་ཟན་རྡོག་ཇི་ལྟར་བགོ་དགོས་མིན་རྩིས་རྒྱག་ཐུབ་
པའི་སྤྲེའུས་ཧ་ཅང་ཚུལ་ལྡན་དུ་བརྫུས་པའི་རི་བྱར་རྒྱུན་དུ་མགོ་གཡོགས་གཏོང་བ། ཐ་ན་
ས་ཡོམ་རིག་པར་ཡང་བྱང་བའི་རི་བྱས་ཀྱང་ཀླད་པ་དེ་ཙམ་མི་སྤྱང་བའི་ཁྱི་ལ་མགོ་སྐོར་
གཏོང་གིན་ཡོད། དེ་ལྟར་ཁོ་ཚོས་རྒྱུན་དུ་ཕན་ཚུན་རྩོད་རེས་དང་སོ་འདེབས་རེས་ཁོ་ན་
བྱེད་པས་ཁམ་བུ་ཐའེ་ལང་གིས་ཁོ་ཚོ་ཨ་ཕྲུག་ཏུ་བསྡུས་རྗེས་དེ་འདྲའི་བྱེད་གཏད་དཀའ་
བ་ཅི་ཡང་བྱུང་མེད།
གཞན་ཡང་སྤྲེའུ་གྲོད་པ་རྒྱགས་མ་ཐག་ལམ་སེང་དོ་དམ་ལ་མི་བརྩི་བར་མི་འདོད་
པའི་སྐད་ཆ་ཁོ་ན་ཤོད་པ་སྟེ། ཟན་རྡོག་ཕྱེད་ཀ་ལས་མ་བྱིན་ཡང་ཨ་ཕྲུག་བྱས་ཏེ་གདོན་
འདྲེའི་གླིང་ཕྲན་འདུལ་བར་ཕྱིན་ན་ཆོ་ཨེ་ཡོད། དེ་འདྲ་བྱེད་རིན་ཡོད་མེད་ལ་དངོས་
གནས་བསམ་བློ་གཏོང་དགོས་པ་འདུག་ཟེར། སྐད་ཆ་དེ་ཐོས་མ་ཐག་ཁྱིས་སྐད་ཅོར་རྒྱག་
བཞིན་སྤྲེའུའི་སྟེང་ལ་མཆོངས་ཏེ་སྤྲེའུར་སོ་བརྒྱབ་ནས་གསོད་པར་སོང་། གལ་ཏེ་རི་བྱས་
མགྱོགས་པོ་མ་འཐེན་ན་སྤྲེའུ་སྡིག་སྲིན་གྱིས་དགྲ་ཤ་ལེན་དུ་ཡོང་རྒྱུར་སྒུག་མི་དགོས་པར་
ཕལ་ཆེར་སྐབས་དེར་ཁྱིས་སྔོན་ལ་རྨུར་ནས་བསད་ཟིན། རི་བྱས་གཅིག་ནས་ཁྱི་ལ་སེམས་
གསོ་གཏོང་བ་དང་། གཉིས་ནས་སྤྲེའུར་གཙོ་ཕལ་གྱི་འབྲེལ་བའི་གནས་ལུགས་བཤད་
དེ་སྤྲེའུ་ཁམ་བུ་ཐའེ་ལང་གི་བཀའ་ལ་ཉན་དུ་བཅུག འོན་ཀྱང་སྐབས་དེར་སྤྲེའུ་ཁྱི་ལ་
གཡོལ་ཆེད་ལམ་འགྲམ་གྱི་ཤིང་སྡོང་སྟེང་དུ་འཛེགས་ཏེ་རི་བྱའི་སྐད་ཆར་གཏན་ནས་མི་
ཉན། སྤྲེའུ་ཁ་མོས་ཞེ་མོས་སུ་འགྱུར་དུ་འཇུག་དགོས་ན་མཐར་ཁམ་བུ་ཐའེ་ལང་གི་ཐབས་
ཇུས་ལ་བརྟེན་རྒྱུར་ཟད། ཁམ་བུ་ཐའེ་ལང་གིས་མགོ་བོ་ཡར་བཏེགས་ནས་ཤིང་སྡོང་སྟེང་
གི་སྤྲེའུར་བལྟས་ཏེ་རླུང་གཡབ་ཀྱིས་བསིལ་རླུང་གཡབ་བཞིན་ཆེད་མངགས་རྣམ་འགྱུར་
གྲང་ཤུར་ཤུར་ངང་སྤྲེའུར་བཤད་དོན།
“འགྲིག་སོང་འགྲིག་སོང་། དེ་འདྲ་ཡིན་ན་ཁྱེད་རང་ངའི་རྗེས་སུ་ཡོང་མི་དགོས།
ཡིན་ནའང་གདོན་འདྲེའི་གླིང་ཕྲན་བཏུལ་ནས་ཐོབ་པའི་ནོར་བུ་ཡང་ཁྱེད་རང་ལ་བགོ་
བཤའ་རྒྱག་མི་སྲིད།”
ཟ་རྔམ་ཆེ་བའི་སྤྲེའུས་སྐད་ཆ་དེ་ཐོས་མ་ཐག་མིག་ཆེར་བགྲད་ནས་བཤད་རྒྱུར།
“ནོར་བུ་ཨེ། ཨ་ཙི། གདོན་འདྲེའི་གླིང་ཕྲན་དུ་ནོར་བུ་ཡང་ཡོད་དམ།”
“ཡོད་པས་ག་ལ་ཚད། གླིང་ཕྲན་སྟེང་དུ་ད་དུང་ཐོ་བ་དགོས་འདོད་ཀུན་འབྱུང་ཡོད།
གང་ལྟར་རྡུང་ཙམ་བྱས་ན་ཅི་དགོས་ཀྱང་དེ་ལྟར་ཡོང་གི་རེད།”
“དེ་འདྲ་ཡིན་ན་ཐོ་བ་ཆུང་ཆུང་དེ་བརྡུངས་ཚེ་སླར་ཐོ་བ་ཆུང་ཆུང་མང་པོ་ཐོན་ཏེ་
དེ་མུར་ཅི་ཞིག་དགོས་ཀྱང་ཚང་མ་ཡོང་གི་རེད་དམ། དེ་ནི་དངོས་གནས་ཆེས་བཟང་བའི་
བྱ་བ་ཞིག་རེད། སྐུ་མཁྱེན། ང་ཁྲིད་རོགས།”
དེ་ལྟར་ཁམ་བུ་ཐའེ་ལང་གིས་སླར་ཨ་ཕྲུག་དེ་དག་ཁྲིད་ནས་བྲེལ་རྟབ་ངང་གདོན་
འདྲེའི་གླིང་ཕྲན་འདུལ་བར་བསྐྱོད།
གསུམ།
གདོན་འདྲེའི་གླིང་ཕྲན་ནི་རྒྱ་མཚོའི་ནང་གི་གླིང་ཕྲན་ཁེར་མ་ཞིག་ཡིན། གདོན་
འདྲེའི་གླིང་ཕྲན་ཟེར་ཡང་དོན་དམ་དུ་གླིང་ཕྲན་སྟེང་ན་གང་སར་ཆེ་ཞིང་རིང་བའི་བེ་
ཏ་ཤིང་སྐྱེས་ཡོད་པ་དང་། བརྩེ་ལྡན་ལྷ་བྱས་སྙན་འཇེབས་ལྡན་པའི་གླུ་དབྱངས་ལེན་པ་
སོགས་ལྟ་ན་སྡུག་པའི་རང་བྱུང་གི་ཞིང་ཁམས་ཤིག་ཡིན་ཞིང་། ས་འདིར་སྐྱེས་པའི་གདོན་
འདྲེ་དག་ཞི་བདེར་དགའ་བ་སྨྲ་མི་དགོས། དེ་ཡང་དོན་དངོས་སུ་གདོན་འདྲེ་ནི་མ་གཞི་
ནས་ང་ཚོ་མི་ལས་ཀྱང་བདེ་བ་ལོངས་སུ་སྤྱོད་ཐུབ་པའི་རིགས་རྒྱུད་ཅིག་ཡིན་པ་སྟེ། ཤ་
སྐྲན་ལེན་པའི་གཏམ་རྒྱུད་ནང་གི་གདོན་འདྲེས་བྲོ་གར་འཁྲབ་ཚེ་མཚན་སྐྱོང་གཏོང་བ་
དང་། མིའུ་ཐུང་དང་བཙུན་པའི་གཏམ་རྒྱུད་ནང་གི་གདོན་འདྲེ་ཡང་རང་ཉིད་ཀྱི་བདེ་
སྡུག་ལ་མི་ལྟ་བར་དགོན་སྡེའི་ནང་མཆོད་པ་འབུལ་བར་འགྲོ་བའི་ཆུང་མ་ན་གཞོན་མར་
སེམས་པ་ཤོར་ཡོད། སྤྱིར་བཏང་དུ་མི་ཚང་མས་ཏཱ་ཅང་རི་བོའི་བྱིས་པ་ཆང་རྐྱལ1དང་
ལུའོ་ཧྲེང་སྒོ་མོའི་བྱིས་པ་ཚེ་མུག་ནི་རྒྱལ་རབས་རིམ་བྱུང་གང་དུ་ཡང་འབྱུང་དཀོན་
པའི་ཆེས་སྡུག་རུལ་གྱི་མི་ངན་ཟུང་ཞིག་ཡིན་པར་ངོས་འཛིན་བྱེད། འོན་ཏེ་བྱིས་པ་ཚེ་
མུག་ཀྱང་ང་ཚོས་དངུལ་ཁྲིར3དགའ་པོ་བྱེད་པ་ལྟར་ཀྲུའུ་ཆོས་ལམ་ཆེན་ལ་དགའ་པོ་བྱེད་
པ་དང་། ཐ་ན་རྒྱུན་དུ་གྲག་འགུལ་ཅི་ཡང་མེད་པར་ལུའོ་ཧྲེང་སྒོ་མོའི་ནང་རང་གཟུགས་
སྟོན་པ་མིན་ནམ། སྔོན་མ་བྱིས་པ་ཆང་རྐྱལ་གྱིས་ཏཱ་ཅང་རི་བོའི་བྲག་ཕུག་ནང་དུ་ཨ་རག་
འཐུང་གིན་ཡོད། དེ་ནི་དངོས་ཡོད་ཀྱི་གནས་ཚུལ་རེད། གཞན་ཡང་བཤད་སྲོལ་ལ་ཁོས་ད་
དུང་བུད་མེད་འཕྲོག་མྱོང་ཟེར་བའི་དོན་དེ་བདེན་རྫུན་གང་ཡིན་རེ་ཞིག་གླེང་བར་མི་བྱ་
སྟེ། དེ་ནི་བུད་མེད་རང་ཉིད་ཀྱིས་བཤད་པ་ཙམ་ཡིན། བུད་མེད་རང་ཉིད་ཀྱིས་བཤད་པའི་
དོན་ཚང་མ་བདེན་པར་འཛིན་ཐུབ་མིན་ཐད་ལོ་ངོ་ཉི་ཤུ་ལྷག་ཙམ་གྱི་རིང་ལ་ང་རང་རྒྱུན་
དུ་དོགས་པ་ཟོས་ནས་ཡོད། ཁྱེད་རང་གཟིགས་དང་། ལའེ་ཀོང་དང་རྒྱལ་ཆེན་བཞི་ཚང་
མ་སྨྱོན་པ་ལྟར་བུད་མེད་ལ་དད་བཀུར་བྱེད་མཁན་མ་ཡིན་ནམ།
གདོན་འདྲེས་ཚ་ཁུལ་གྱི་ཡུལ་ལྗོངས་ཁྲོད་དུ་སྒྲ་སྙན་དཀྲོལ་བ་དང་། བྲོ་གར་འཁྲབ་
པ། གནའ་བོའི་སྙན་ངག་པའི་སྙན་ངག་གྱེར་འདོན་བྱེད་པ་བཅས་བདེ་བདེ་ལྷོད་ལྷོད་ཀྱིས་
འཚོ་བར་རོལ་བཞིན་ཡོད། ཁོ་ཚོའི་བཟའ་མོ་དང་བུ་མོས་རས་འཐག་པ་དང་། ཨ་རག་
བསྙལ་བ། སྣ་མའི་མེ་ཏོག་འཐུ་བ་བཅས་སྐྱེ་བོ་སྤྱིར་བཏང་པའི་བཟའ་མོ་དང་བུ་མོའི་འཚོ་
བ་དང་ཁྱད་པར་ཅི་ཡང་མེད། ལྷག་པར་དུ་སྐྲ་ལོ་དུང་ལྟར་དཀར་ཞིང་སོ་ཡང་བུད་པའི་
གདོན་འདྲེ་ཨ་མས་རྒྱུན་དུ་ཚ་བོར་ལྟ་སྐྱོང་བྱེད་པ་དང་། ང་ཚོ་མི་ནི་ཅི་འདྲའི་འཇིགས་སུ་
རུང་བ་ཞིག་ཡིན་པའི་སྒྲུང་གཏམ་ཚ་བོར་ཤོད་པ་སྟེ།
“གལ་སྲིད་ཁྱོད་ཚོས་འཚུབ་པོ་བྱས་ན་མི་ཡོད་པའི་གླིང་ཕྲན་སྟེང་དུ་སྐྱེལ་གྱི་ཡིན།
མི་ཡོད་པའི་གླིང་ཕྲན་སྟེང་དུ་བསྐྱལ་ན་གདོན་འདྲེ་དག་སྔོན་ཆད་ཀྱི་བྱིས་པ་ཆང་རྐྱལ་
ལྟར་གསོད་ངེས་རེད། ཨོ། མི་ཟེར་བ་དེ་ཅི་འདྲ་ཞིག་རེད་དམ། མི་ནི་མགོ་བོར་རྭ་ཅོ་མི
སྐྱེ་བ་དང་། ངོ་གདོང་དང་རྐང་ལག་ཚང་མ་ཧ་ཅང་དཀར་བ། དངོས་གནས་འཇིགས་རུང
བརྗོད་ལས་འདས་པའི་དངོས་པོ་དེ་ཚོའི་གྲས་རེད། དེ་ཙམ་གྱིས་མི་ཚད་པར་བུད་མེད་
ཀྱིས་མ་གཞི་ནས་ཧ་ཅང་དཀར་བའི་ངོ་གདོང་དང་རྐང་ལག་སྟེང་དུ་ད་དུང་ཞ་ཕྱེ་དཀར
པོ་ཁེངས་པར་བྱུག་གི་རེད། དེ་ནི་ད་དུང་བཟང་བར་བརྩིས་ཆོག སྐྱེས་པ་དང་བུད་མེད་
གང་ཞིག་ཡིན་ཡང་ཁོ་ཚོ་ཚང་མ་རྫུན་བཤད་རྒྱུར་ལྷག་པར་དགའ་བ་དང་། ཅི་ཡང་དགོས་
འདོད་བྱེད་པ། མི་གཞན་ལ་ཕྲག་དོག་བྱེད་རྒྱུར་དགའ་བ། རྒྱུན་དུ་རང་རློམ་ཆེ་བ། ད་དུང་
རོགས་ཟླ་ཕན་ཚུན་གསོད་རེས་བྱེད་ཀྱི་རེད། ཁོ་ཚོས་ད་དུང་མེ་རྒྱག་པ་དང་། དངོས་པོ་
བརྐུ་བ་བཅས་ཁྲིམས་མེད་ལུགས་མེད་ཀྱི་གཅན་གཟན་ཁྱུ་ཞིག་རེད་”
བཞི།
ཁམ་བུ་ཐའེ་ལང་གིས་ཉེས་མེད་ཀྱི་གདོན་འདྲེ་དེ་དག་ལ་འཇར་པན་རྒྱལ་ཁབ་
བཙུགས་ཚུན་གྱི་ཆེས་འཇིགས་སུ་རུང་བའི་རྡུང་རྡེག་བཏང་། ད་ཐེངས་གདོན་འདྲེ་དག་
ཐ་ན་རང་ཉིད་ཀྱི་ལྕགས་ཀྱི་དབྱུག་པ་ཡང་འཁྱེར་རྒྱུ་བརྗེད་དེ་གཅིག་ནས “མི་ཡོང་གི་
འདུག་གོ” ཞེས་སྐད་རྒྱག་པ་དང་། གཉིས་ནས་རྟབ་རྟབ་པོར་བེ་ཏའི་ཚལ་དུ་ཕར་འཛུལ་
ཚུར་འཛུལ་བྱས་ཏེ་བྲོས་བྱོལ་དུ་འགྲོ།
“མགྱོགས་པོ་དེད་ཅིག མགྱོགས་པོ་དེད་ཅིག གང་ལྟར་གདོན་འདྲེ་མཐོང་ཚེ་
གཅིག་ཀྱང་མ་ལུས་པ་གསོད་ཅིག”
ཁམ་བུ་ཐའེ་ལང་གིས་ལག་པ་གཅིག་གིས་ཁམ་དར་བསྒྲེངས་པ་དང་། ལག་པ་གཞན་
དེས་རླུང་གཡབ་གཡབ་བཞིན་ཁྱི་དང་། སྤྲེའུ། རི་བྱ་བཅས་ལ་བཀའ་ཕབ། ཁྱི་དང་། སྤྲེའུ། རི་
བྱ་བཅས་གསུམ་ཕན་ཚུན་འཆམ་པའི་ཨ་ཕྲུག་མིན་མོད། བློ་དཀར་ཞིང་དཔའ་ངར་འགྲན་
ཟླ་བྲལ་བའི་དམག་མི་ནི་ཕལ་ཆེར་བཀྲེས་ལྟོགས་ཀྱིས་མནར་བའི་སྲོག་ཆགས་ལས་ལྷག་
པ་ཞིག་མེད། ཁོ་ཚོས་དྲག་ཆར་རླུང་འཚུབ་དང་འདྲ་བར་ཤར་གཡོལ་ནུབ་ཡིབ་བྱེད་པའི་
གདོན་འདྲེར་རྗེས་འདེད་བཏང་། ཁྱིས་རྨུགས་ཐེངས་གཅིག་ལ་གདོན་འདྲེ་ལོ་གཞོན་ཞིག་
བསད། རི་བྱས་ཀྱང་མཆུ་རྣོན་པོ་དེས་མཆུ་འཐོག་བརྒྱབ་སྟེ་འདྲེ་ཕྲུག་ཅིག་བསད། སྤྲེའུ་ནི་ང་
ཚོ་མི་དང་གཉེན་ཉེའི་འབྲེལ་བ་ཡོད་པས་གདོན་འདྲེའི་བུ་མོ་སྐེ་བཙིར་བཏང་ནས་མ་བསད་
པའི་གོང་དུ་བརྙས་བཅོས་རང་སྣང་གང་ཤར་བྱས་པ་སྨྲ་མི་དགོས་
ཉེས་པ་ཡོད་ཚད་བསགས་རྗེས་གདོན་འདྲེའི་ཚོ་དཔོན་དང་སྲོག་མགོ་ཐར་ཙམ་བྱུང་
བའི་གདོན་འདྲེ་ཁ་ཤས་ཀྱིས་ཁམ་བུ་ཐེ་ལང་གི་མདུན་དུ་མགོ་བསྒུར། སྐབས་དེའི་ཁམ་བུ་
ཐའེ་ལང་གི་ཡིད་ཚིམས་པའི་ཚུགས་ཀ་དེ་ནི་བསམས་པ་ཙམ་གྱིས་ཤེས་ཐུབ། གདོན་འདྲེའི་
གླིང་ཕྲན་དེ་ད་ལྟ་ཁ་སང་གི་བརྩེ་ལྡན་ལྷ་བྱའི་བདེ་ལྡན་ཞིང་ཁམས་དང་མི་འདྲ་སྟེ། བེ་ཏའི་
ནགས་ཚལ་གྱི་གནས་གང་སར་གདོན་འདྲེའི་བེམ་རོས་ཁེངས། ཁམ་བུ་ཐའེ་ལང་གིས་སྔར་
བཞིན་ལག་པ་གཅིག་གིས་དར་ཆ་བཟུང་ཞིང་། ཁོའི་འགྲམ་དུ་ཨ་ཕྲུག་གསུམ་ལངས་ཡོད་པ་
དང་། གདོན་འདྲེའི་ཚོ་དཔོན་ནི་སྡོམ་ཞིག་དང་འདྲ་བར་རྐང་ལག་ས་སྟེང་དུ་བཙུགས་ནས་
མཆིས། ཁམ་བུ་ཐེ་ལང་གིས་བརྗིད་ཉམས་ལྡན་པའི་ངང་གདོན་འདྲེར་བཤད་དོན།
“ངའི་ཁོག་ཡངས་དཀྱེལ་ཆེར་གཞིགས་ནས་ཁྱོད་ཚོ་ཚེ་ཐར་བཏང་ཆོག ཡིན་
ནའང་གདོན་འདྲེའི་གླིང་ཕྲན་གྱི་ནོར་བུ་ཡོད་ཚད་ངེས་པར་དུ་འབུལ་དགོས།”
“ལགས་སོ། །ང་ཚོ་འབུལ་འདོད་ཡོད།”
“ད་དུང་ཁྱོད་ཚོས་ཁྱོད་ཚོའི་ཕྲུ་གུ་ང་ལ་མི་གཏར་སྤྲོད་དགོས།
“དེ་ཡང་བཀའ་བཞིན་ཞུ།"
གདོན་འདྲེའི་ཚོ་དཔོན་གྱིས་སླར་མགོ་བོ་ས་ལ་ལན་གཅིག་གཏུགས་རྗེས་དངངས་
འཚབ་ཆེན་པོས་ཁམ་བུ་ཐའེ་ལང་ལ་འདྲི་རྒྱུར།
“ང་ཚོས་ཁྱེད་ཚོར་ཕོག་ཐུག་བཏང་བས་ད་གཟོད་དྲག་འདུལ་ཕོག་པ་ང་ཚོས་ཤེས་
སོང་། ཡིན་ནའང་ང་ཚོ་ཁོ་ན་མིན་པར་གདོན་འདྲེའི་གླིང་ཕྲན་ཡོངས་ཀྱི་གདོན་འདྲེས་
ཡང་སྙིང་ང་ཚོས་ཅི་ཞིག་བྱེད་རྒྱུ་ནོར་བ་མི་ཤེས།དེས་ན་ང་ཚོས་བྱ་བ་ཅི་ཞིག་གི་ཐད་ནས་
ཁྱེད་ཚོར་ཕོག་ཐུག་བཏང་བ་ང་ཚོར་བཤད་ན་ཆོག་གམ།”
ཁམ་བུ་ཐའེ་ལང་གིས་དལ་ལྷོད་ལྷོད་ངང་མགོ་བོ་ལྕོག་སྟེ་བཤད་རྒྱུར།
“འཇར་པན་ནས་ཨང་དང་པོ་ཡིན་པའི་ཁམ་བུ་ཐའེ་ལང་གིས་ཁྱི་དང་། སྤྲེའུ། རི་
བྱ་བཅས་བློ་དཀར་དཔའ་རྒོད་གསུམ་གྱི་སྣེ་ཁྲིད་ནས་གདོན་འདྲེའི་གླིང་ཕྲན་འདུལ་བར་
ཡོང་བ་ཡིན། "
“འོ་ན་འདི་གསུམ་པོ་མཉམ་དུ་ཇི་ལྟར་ཡོང་བ་ཡིན་ནམ།”
“དེ་ནི་ཁོ་ཚོ་དྲག་འདུལ་ནང་ཞུགས་འདོད་ཡོད་པས་རེད། ངས་ཁོ་ཚོར་དཀྱུས་
འབྲུའི་ཟན་རྡོག་བྱིན་པས་ཁོ་ཚོ་སླེབས་བྱུང་། ག་རེ་བྱས་སོང་ངམ། ཁྱོད་ཚོས་དེ་ཡང་མི་
ཤེས་ན་ངས་ཁྱོད་ཚོ་ཚང་མ་གསོད་ཀྱི་ཡིན།
གདོན་འདྲེའི་ཚོ་དཔོན་སྐྲག་སྟེ་མྱུར་དུ་ཕྱིར་འཐེན་གོམ་པ་གསུམ་བྱས་པ་དང་། དེ་
ནས་སླར་ས་ལ་གོག་ནས་ཕྱག་གྲངས་མེད་བཙལ།
ལྔ།
འཇར་པན་ནས་ཨང་དང་པོ་ཡིན་པའི་ཁམ་བུ་ཐའེ་ལང་གིས་ཁྱི་དང་། སྤྲེའུ། རི་བྱ།
མི་གཏར་ཉར་བའི་འདྲེ་ཕྲུག་བཅས་ནོར་བུ་བླུགས་པའི་འཁོར་ལོའི་ནང་བཅུག་སྟེ་དགའ་
མགུ་ཡིད་ཚིམ་དང་བཅས་རྒྱལ་ཁའི་ངང་ཕྱིར་ལོག་བྱས། དེ་དག་ནི་འཇར་པན་གྱི་བྱིས་པ་
ཚོས་སྔ་ས་ནས་ཤེས་ཀྱིན་ཡོད། འོན་ཀྱང་ཁམ་བུ་ཐའེ་ལང་མི་ཚེ་གང་པོར་བདེ་སྐྱིད་ཡོང་
བའི་ངེས་པ་གཏན་ནས་མེད། འདྲེ་ཕྲུག་ནར་སོན་རྗེས་སྒོ་སྲུང་བས་གསོས་པའི་རི་བྱར་སོ་
བཏབ་ནས་བསད་དེ་དེ་མུར་གདོན་འདྲེའི་གླིང་ཕྲན་དུ་ཕྱིར་བྲོས་བྱས། དེས་མི་ཚད་པར་
གདོན་འདྲེའི་གླིང་ཕྲན་དུ་གསོན་པོར་གནས་པའི་གདོན་འདྲེས་རྒྱུན་དུ་རྒྱ་མཚོ་བརྒལ་
ནས་ཡོང་སྟེ་ཁམ་བུ་ཐའེ་ལང་གི་གྲུ་ཕྱར་ལ་མེ་བརྒྱབ་པ་མིན་ན་ཁམ་བུ་ཐའེ་ལང་གཉིད་
དུ་ཡུར་བའི་སྐབས་སུ་ཁོའི་སྐེ་ལ་སེན་འབྲད་རྒྱག་གིན་ཡོད། དེ་ནི་ཕལ་ཆེར་སྤྲེའུ་གསོད་
རྒྱུ་ནོར་བས་ཡིན་ངེས། གཅིག་རྗེས་གཉིས་མཐུད་དུ་བྱུང་བའི་ཆག་སྒོ་དེ་དག་གི་མདུན་དུ་
ཁམ་བུ་ཐའེ་ལང་གིས་དབུགས་རིང་ནར་ནར་ངང་བཤད་རྒྱུར།
“གདོན་འདྲེ་དེ་ཚོ་ཨུ་ཚུགས་ཚ་བ་ལ། རྦད་དེ་རྙོག་དྲ་རེད།
“གདོན་འདྲེ་དེ་ཚོས་སྲོག་མགོ་ཐར་མ་ཐག་སྲོག་སྐྱོབ་དྲིན་ཅན་ཁས་ལེན་གྱི་མི་
འདུག དངོས་ནས་ལྟས་ངན་རང་རེད།”
ཁྱི་ཡིས་ཁམ་བུ་ཐའེ་ལང་གི་མི་དགའ་བའི་ཚུགས་ཀར་ལྟ་བཞིན་ཁོང་ཁྲོ་རབ་ཏུ་ཟོས་
ཏེ་ཁ་ནས་ཟུག་སྒྲ་བཏོན།
དབེན་ཞིང་འཇམ་པའི་གདོན་འདྲེའི་གླིང་ཕྲན་གྱི་མཚོ་འགྲམ་དུ་ལོ་གཞོན་གདོན་
འདྲེ་ལྔ་དྲུག་ཅིག་གདོན་འདྲེའི་གླིང་ཕྲན་རང་བཙན་བྱེད་ཆེད་ཚ་ཁུལ་གྱི་ཟླ་འོད་འོག་ཏུ་
བེ་ཏའི་ནང་འབར་མདེལ་བླུག་བཞིན་ཡོད། ཐ་ན་ཁོ་ཚོ་ཡིད་འོང་ཞི་དུལ་གྱི་གདོན་འདྲེ་བུ་
མོར་བཅངས་པའི་བརྩེ་དུང་ཡང་བརྗེད་ཅིང་། ཁ་མི་གྲག་ཀྱང་ངར་ལངས་ཏེ་ཆེ་ཆུང་ཕོར་
པ་དང་མཉམ་པའི་ཁོ་ཚོའི་མིག་ནང་ནས་འོད་ཆེམ་ཆེམ་བྱེད་
དྲུག
མི་རྣམས་ཀྱིས་མི་ཤེས་པའི་རི་ཁུག་ཏུ་ཁམ་སྡོང་གིས་རྩེ་མོ་དགུང་ལ་གཟེངས་ཏེ་སྔར་
བཞིན་གཡུར་དུ་ཟ་བའི་འབྲས་བུ་འདོགས་པར་བྱེད། དེ་ཡང་ཁམ་བུ་ཐའེ་ལང་སྦྲུམ་པའི་
ཁམ་བུ་དེ་གྲོག་རོང་གི་ཆུ་བོའི་རྒྱུ་ཕྱོགས་དང་བསྟུན་ཏེ་སྔ་མོ་ནས་རྒྱང་རིང་དུ་སོང་བ་སྨྲ་
མི་དགོས། འོན་ཀྱང་མ་འོངས་པའི་སྐྱེས་ཐོབ་ཤེས་རབ་ཅན་ཇི་ཙམ་ཞིག་ད་དུང་ཡང་ཁམ་
བུ་དེ་དག་གི་ནང་དུ་གབ་ཡོད་པ་མི་ཤེས་ལ། འདབ་བྱ་ཆེན་པོ་དེ་དུས་ནམ་ཞིག་ཡལ་གའི
སྟེང་དུ་ཐོན་སྲིད་པ་ཡང་མི་ཤེས། ཨ་ཨ། མ་འོངས་པའི་སྐྱེས་ཐོབ་ཤེས་རབ་ཅན་ཇི་ཙམ་
ཞིག་སྔར་བཞིན་ཁམ་བུ་དེ་དག་གི་ནང་དུ་གབ་ཡོད་པ་ཤེས་མི་འགྱུར་
1924ལོའི་ཟླ6པར།

ཧུའུ་ནན་གྱི་རླུང་གཡབ།

ཀོང་ཏུང་དུ་འཁྲུངས་པའི་སུན་དབྱི་ཤན་ཕུད། དེ་མིན་ཀྲུང་གོའི་གྲགས་ཅན་གྱི་
གསར་བརྗེ་བ་ཧོང་ཤིང་དང་། ཚའེ་ཨའོ། སུང་ཅའོ་རེན་སོགས་ཚང་མ་ཧུའུ་ནན་དུ་
འཁྲུངས་ཡོད། དེ་ནི་ཙེང་གོ་ཧྥན་དང་ཀྲང་ཀྲེ་ཏུང་གི་བློ་འགུག་དང་འབྲེལ་བ་ཡོད་ངེས་
ཡིན་པ་སྨོས་ཅི། འོན་ཏེ་བློ་འགུག་དེ་རིགས་ལ་གསལ་བཤད་བྱ་དགོས་ན་ཧུའུ་ནན་གྱི་
མང་ཚོགས་ལ་ལྡན་པའི་གཉའ་མི་ཞུམ་པའི་སྐྱེས་ཐོབ་ཀྱི་ཤེས་རབ་དེ་བསམ་གཞིགས་བྱ་
ཁོངས་སུ་མི་འཇུག་བྱེད་ཀ་མེད་ཡིན། ང་རང་ཧུའུ་ནན་ལ་ཡུལ་སྐོར་དུ་སྐྱོད་དུས་སྒྲུང་
གཏམ་གི་ཉམས་འགྱུར་ཆེར་ལྡན་ཞིང་དར་སྲོལ་དང་མི་མཐུན་པའི་དོན་ཆུང་ཞིག་སྟེས་
དབང་དུ་འཕྲད་བྱུང་། དོན་ཆུང་དེ་ཕལ་ཆེར་སེམས་རྩ་འཁོལ་བའི་ཧུའུ་ནན་མང་ཚོགས་
ཀྱི་གདོང་རིས་ངོ་མ་དེ་ཡིན་ཡང་སྲིད།
གཅིག
ཏཱ་ཀྲེང་སྲིད་ལོ་བཅུ་པའི(1921 ལོ)ཟླ་བ་ལྔ་པའི་ཚེས་བཅུ་དྲུག་ཉིན་གྱི་ཕྱི་དྲོའི་ཆུ་
ཚོད་བཞི་པའི་ཡས་མས་སུ་ང་རང་བསྡད་ཡོད་པའི་རོན་ཅང་ཝན་རྟགས་ཅན་ཁྲང་ཧྲ་ཡི་
དོས་ཟམ་དུ་འབྱོར་སོང་།
དུས་ཡུན་སྐར་མ་ཁ་ཤས་ཀྱི་གོང་ནས་ངས་གྲུ་གཟིངས་ཀྱི་གཅལ་སྟེང་དུ་ལངས་ཏེ་
ལྕགས་ཁྲར་བསྙེས་ཐོག་གྲུ་གཞོགས་གཡས་ནས་རིམ་བཞིན་ཉེ་བར་བཅར་བའི་ཧུའུ་ནན་
གྱི་ལྟེ་བའི་གྲོང་ཁྱེར་ལ་རྒྱང་ལྟ་བྱས་པ་ཡིན།
སྤྲིན་ནག་འཁྲིགས་པའི་རི་འདབས་སུ་གྱང་རྩིག་དཀར་པོ་དང་སོ་ཕག་ལས་གྲུབ་པའི་
ཁྲང་ཧྲ་ནི་ངའི་བསམ་ཚོད་ལས་ཀྱང་གོག་ཧྲུལ་ཆེ། མ་གཞིར་གུ་དོག་པའི་གྲུ་ཁའི་རྒྱུད་
དུ་གསར་དུ་བསྐྲུན་པའི་སོ་ཕག་དམར་པོའི་ནུབ་གླིང་གི་ཁང་པ་དང་འདབ་ཆེན་ལྕང་མ་
ཁ་ཤས་མཐོང་རྒྱུ་ཡོད་མོད། ཧྥན་ཐན་ཆུ་ངོགས་ཀྱི་ཡུལ་ལྗོངས་དང་ཁྱད་པར་ཅི་ཡང་མི་
འདུག དེ་དུས་ངས་འབྲི་ཆུའི་འབབ་རྒྱུད་ཀྱི་གྲོང་ཁྱེར་ཕལ་མོ་ཆེར་བཅངས་པའི་རེ་བ་
ཡོད་ཚད་རྦད་དེ་སྟོང་ཟད་དུ་ཕྱིན་སོང་། དེར་བརྟེན་སྔོན་ཚུད་ནས་ཁྲང་ཧྲ་ཡང་ཕལ་ཆེར་
དེ་དང་འདྲ་བར་ཕག་པ་ཕུད་གཞན་ལྟ་འོས་པའི་དངོས་པོ་ཅི་ཡང་མེད་པའི་ཚོད་དཔག་
བྱས་ཟིན།དེ་འདྲ་ཡིན་རུང་མིག་མདུན་གྱི་སྐྱོ་སྣང་ལྡན་པའི་སྣང་ཚུལ་དེས་ང་རང་ལ་སྔར་
བཞིན་རེ་ཆད་དང་ཉེ་བའི་འཆར་སྣང་ཞིག་སྟེར་བྱུང་།
དེ་ཡང་ལས་དབང་གི་བཀོད་སྒྲིག་ལ་བཀའ་གསུང་ཅི་སྒྲུབ་ཞུ་བ་ལྟར་རོན་ཅང་ཝན་
རྟགས་ཅན་དལ་བུ་དལ་བུར་དོས་ཟམ་གྱི་འགྲམ་དུ་བཅར་བ་དང་ཆབས་ཅིག་ཞང་ཅང་
གཙང་པོའི་མཐིང་མདོག་གི་ཆུ་ངོས་ཀྱང་གུ་ཇེ་དོག་ཏུ་གྱུར་སོང་། སྐབས་དེར་གྱོན་གོས་
རྩབ་རལ་གོན་པའི་ཀྲུང་གོ་བ་ཞིག་གིས་འཛིན་སླེ་འདྲ་བའི་དངོས་པོ་ཞིག་འཁྱེར་ཏེ་གློ་
བུར་དུ་ངའི་མིག་མདུན་ནས་འཕགས་ཐོག་དོས་ཟམ་སྟེང་དུ་མཆོངས་སོང་། མི་དེའི་བྱ་
འགུལ་བདེ་ལྕག་འཁྱུག་པ་ནི་ཧ་ལམ་འབུ་ཆ་ག་པ་དང་འདྲ། ང་རང་ཧ་ལས་པའི་རིང་ལ་
སླར་ཕྲག་གདང་འཁྱེར་བ་ཞིག་གིས་ཀྱང་བདེ་རྩལ་འཁྱུག་པོས་མཆོངས་ནས་ཕྱིན་སོང་།
མུ་མཐུད་ནས་གཉིས། ལྔ། བརྒྱད། མིག་རྡེབ་ཡུན་ཙམ་ལ་ངའི་མིག་མདུན་གྱི་མཐོང་
རྒྱ་དོས་ཟམ་སྟེང་དུ་མཆོང་མཁན་བགྲང་ལས་འདས་པའི་ཀྲུང་གོ་བས་བསྒྲིབས་བྱུང་།
སྐབས་དེར་གྲུ་གཟིངས་ཤེས་མེད་ཚོར་མེད་ནང་སོ་ཕག་དམར་པོའི་ནུབ་ཁང་དང་འདབ་
ཆེན་ལྕང་སྡོང་སྟར་ཕྲེང་བསྒྲིགས་པའི་ཆུ་འགྲམ་དུ་ཁ་བརྟན་པོར་བཀག་ཟིན།
ངས་ལྕགས་ཁྲ་ལས་བྲལ་ཏེ་ཚོགས་པ་གཅིག་པའིBལགས་འཚོལ་འགོ་བརྩམས་པ་
ཡིན། ཁྲང་ཧྲ་རུ་ལོ་ངོ་དྲུག་བཞུགས་པའིBལགས་ཀྱིས་དེ་རིང་རོན་ཅང་ཝན་རྟགས་ཅན་
གྱི་འགྲམ་དུ་ང་ཆེད་མངགས་བསུ་བར་ཕེབས་རྒྱུའི་ཁ་ཆད་བྱས་ཡོད། འོན་ཀྱང་ངས་ཁོང་
གི་གྲིབ་སོའང་མ་མཐོང་བ་མ་ཟད། གྲུའི་སྐས་ཀའི་མདུན་གྱི་སྟེང་འོག་ཀུན་ཏུ་ལོ་ན་རྒན་
པའམ་གཞོན་པའི་ཀྲུང་གོ་བ་ཡིན་ཞིང་། ཁོ་ཚོས་སྲོག་བསྡོས་ངང་འཚང་ཁ་རྒྱག་པ་དང་།
ད་དུང་ཁ་ནས་སྐད་ཅོར་ཆེན་པོ་བརྒྱབ་བྱུང་། ལྷག་དོན་མི་དྲག་བགྲེས་སོང་ཞིག་གིས་སྐས་
ཀ་ནས་འབབ་དུས་ཀྱང་ད་དུང་ཁ་ཕྱིར་བསྐོར་ཏེ་རྒྱབ་ཕྱོགས་ཀྱི་ངལ་ལས་པར་ཉེས་རྡུང་
གཏོང་བར་འགྲོ། ལམ་བར་དུ་འབྲི་ཆུ་བརྒྱུད་ནས་ཡོང་བའི་ངའི་ངོས་ནས་བཤད་ན་སྣང་
ཚུལ་འདི་རིགས་ནི་རྒྱུན་དུ་མཐོང་བས་ཡ་མཚན་རྒྱུ་ཅི་ཡང་མི་འདུག མ་གཞིར་འབྲི་
ཆུས་ང་རང་དེ་དག་ཚང་མར་གོམས་པར་བྱས་མོད། དེ་ནི་འབྲི་ཆུར་བཀའ་དྲིན་ཆེ་ཞུ་འོས་
པའི་དོན་ཞིག་གཏན་ནས་མིན།
ང་རང་སེམས་འཚབ་ཇེ་ཆེར་ལངས་ཏེ་སྡོད་བཟོད་མི་བདེ་བས་སླར་ལྕགས་ཁྲར་
བསྙེས་ཏེ་ཕར་འགྲོ་ཚུར་འོང་བྱེད་མི་མང་བའི་གྲུ་ཁའི་ཕྱོགས་སུ་བལྟས་པ་ཡིན། དེ་གར་
ངས་འཚོལ་བའིBལགས་མེད་པ་ཕུད། ཐ་ན་འཇར་པན་བའི་གྲིབ་གཟུགས་གཅིག་ཀྱང་
མཐོང་རྒྱུ་མི་འདུག འོན་ཀྱང་ངས་དོས་ཟམ་ཁ་སྤྲོད་ཀྱི་ཡལ་འདབ་རབ་ཏུ་རྒྱས་པའི་
འདབ་ཆེན་ལྕང་སྡོང་གི་འོག་ཏུ་ཀྲུང་གོའི་མཛེས་མ་ཞིག་མཐོང་བྱུང་། མོས་དབྱར་ཆས་
སྔོ་སྐྱ་ཞིག་སྤྲས་ཡོད་པ་དང་། བྲང་མདུན་དུ་གསེར་ཟྭ་འདྲ་བའི་དངོས་པོ་ཞིག་བཏགས་
ཡོད་ཅིང་། ཕར་བལྟས་ན་བྱིས་པ་ཞིག་དང་འདྲ། ཕལ་ཆེར་ངའི་མིག་ལམ་གྱི་ངང་ཚུལ་དེ་
ཁོ་ནས་མོས་ངའི་ཡིད་དབང་འཕྲོག་པ་ཡིན་ཤས་ཆེ། མོས་ཆེས་མཐོ་བའི་གྲུ་གཟིངས་ཀྱི་
གཅལ་ལ་བལྟས་ཏེ་སྒྲོས་ཚོས་བྱུགས་པའི་མཆུ་ཟུར་ཕྱིར་བཏོན་ནས་འཛུམ་དམུལ་བཞིན་
སུ་ཞིག་ལ་འདྲི་སྨེད་གཏོང་བ་ལྟར་ཕྱེད་ཙམ་ཕྱེ་བའི་རླུང་གཡབ་དཔྲལ་སྟེང་དུ་བཀབ་
འདུག
“སྐུ་ཁམས་བཟང་།”
ང་སྐྲག་ནས་འཕག་ཙམ་བྱས་བྱུང་། ཁ་ཕྱིར་བསྐོར་ནས་ལྟ་དུས་ངའི་རྒྱབ་ཏུ་ག་དུས་
ཡོང་བ་མི་ཤེས་ཤིང་ལྭ་རིང་ཐལ་མདོག་གོན་པའི་ཀྲུང་གོ་བ་ཞིག་ལངས་ནས་ཡོད་པ་དང་།
གདོང་སྟེང་དུ་ཞི་འཇམ་གྱི་འཛུམ་མདངས་ཁེངས་པར་སྤུངས་འདུག ངས་རེ་ཞིག་མི་དེ་
སུ་ཡིན་པ་ངོ་རྟགས་མ་ཆོད། འོན་ཀྱང་དེ་མ་ཐག་ཁོའི་ངོ་གདོང་དང་། ལྷག་པར་དུ་ཁོའི་
སྨིན་མ་ཐར་ཐོར་དེ་ལས་གྲོགས་པོ་རྙིང་པ་དེ་ངོ་ཤེས་བྱུང་།
“ཨ་ཨ། ད་བྱེད་དུས་ཁྱེད་རང་རེད་ཨང་། རེད་རེད་རེད། ཁྱེད་རང་ཧུའུ་ནན་གྱི་
མི་རེད།”
“རེད་ལགས། ང་འདི་གར་སྨན་བཅོས་ལས་གཉེར་བྱེད་ཀྱིན་ཡོད།”
ཐན་ཡུང་ཉན་ནི་ང་དང་དུས་མཚུངས་སུ་མཐོ་རིམ་སློབ་གྲྭ་དང་པོ་ནས་ཏུང་ཅིན་
སློབ་ཆེན་གྱི་གསོ་རིག་ཚན་ཁག་ཏུ་འཕར་བའི་ཕྱིར་སྡོད་སློབ་མའི་ནང་གི་ཤེས་ལྡན་པ་
ཞིག་རེད།
“དེ་རིང་ཁྱེད་རང་མི་བསུ་བར་ཡོང་བ་ཡིན་ནམ།”
“ཡིན། སུ་ཞིག་བསུ་བར་ཡོང་བ་ཁྱེད་རང་གིས་ཚོད་དཔག་གྱིས་དང་།”
“ང་བསུ་བར་ཡོང་བ་ནི་ཨེ་ཡིན།”
ཐན་གྱིས་ཁ་ཟུར་བསྐུམས་ནས་དགོད་བཞིན་དུ་གད་མོ་སློང་བའི་རྣམ་འགྱུར་ཞིག་
བསྟན་འོང་།
“ཏག་ཏག་ང་ཁྱེད་རང་བསུ་བར་ཡོང་བ་ཡིན། སྟབས་ཉེས་པ་ཞིག་ལBལགས་ལ་
ཉིན་ལྔ་དྲུག་གི་གོང་དུ་འདར་ནད་ཕོག་སོང་།
“འོ་ནBལགས་ཀྱིས་ཁྱེད་རང་ལ་མངགས་བཅོལ་བྱས་པ་ནི་ཨེ་ཡིན།”
“ཁོང་གིས་མངགས་བཅོལ་བྱ་མི་དགོས། མ་གཞི་ནས་ང་ཡོང་རྩིས་ཡོད།”
ངའི་སེམས་ལ་ཁོས་སྔོན་མ་ནས་མི་ལ་སྤྱོད་ཚུལ་ཞི་འཇམ་འཛིན་པའི་འདས་དོན་
དག་དྲན་འོང་། ང་ཚོའི་ཞག་སྡོད་ཀྱི་འཚོ་བའི་ནང་ཐན་གྱིས་མི་སུ་ཞིག་ལའང་བག་
ཆགས་ངན་པ་འཇོག་མྱོང་མེད། གལ་ཏེ་ང་ཚོའི་ཁྲོད་དུ་ཁོ་ལ་མ་མཐར་ཡང་སྡིགས་མོ་
བྱ་རྒྱུ་ཅུང་ཟད་རེ་ཡོད་ངེས་རེད་ཟེར་ན་དེ་ནི་ཏག་ཏག་མལ་ཁང་གཅིག་པ་ཡིན་པའི་
ཅུད་ཁྲེ་ཁོན་གྱིས་བཤད་པ་ལྟར་ཁོས་མི་སུ་ཞིག་ལའང་ཞེ་ལོག་གི་ཚོར་སྣང་མི་སྟེར་བ་
དེ་རེད་
“ཡིན་ནའང་ངས་ཁྱེད་རང་ལ་ཐུགས་སུན་བཟོས་སོང་། ངོ་མ་སེམས་ཀྱིས་མི་བཟོད།
དོན་དམ་དུ་ངའི་ཞག་སྡོད་ཀྱི་གནས་ཀྱངB ལགས་ལ་མངགས་བཅོལ་ཞུས་ཡོད།
“གནས་ཚང་གི་སྐོར་འཇར་པན་གྱི་སྤྲོ་སྐྱིད་ཁང་ལ་བཤད་ཟིན། ཟླ་ཕྱེད་དམ་ཟླ་བ་
གཅིག་བཞུགས་ཀྱང་སྐྱོན་མེད།”
“ཟླ་བ་གཅིག་ཨེ། ཀུ་རེ་མ་རྩེས། ང་ཞག་མ་གསུམ་སྡོད་ཐུབ་ན་དེ་ཁོ་ནས་ཆོག”
ཕལ་ཆེར་ཐན་ཡ་མཚན་པ་འདྲ་སྟེ། ངོ་སྟེང་གི་འཛུམ་མདངས་དེ་མུར་ཡལ་སོང་།
“མཚན་མོ་གསུམ་ལས་བཞུགས་ཀྱི་མིན་ནམ།”
“མིན། གལ་ཏེ་ཇག་པའི་སྐེ་གཅོད་པ་མཐོང་ཐུབ་ན་བསམ་བློ་ལོགས་བཀར་གཏོང་
རྒྱུ་ལོས་ཡིན་'
ངས་དེ་ལྟར་ལན་བཏབ་ཅིང་སེམས་སུ་སྐད་ཆ་དེས་ཕལ་ཆེར་ཐན་ཡུང་ཉན་སྨིན་མ་
བསྡུ་རུ་འཇུག་ངེས་ཡིན་པའི་ཚོད་དཔག་བྱས། འོན་ཀྱང་ཁོའི་གདོང་སྟེང་དུ་གཤིས་འཇམ་
གྱི་འཛུམ་མདངས་སླར་གསོ་བྱུང་སྟེ་སེམས་འཛིན་ཅི་ཡང་མེད་པའི་སྒོ་ནས་བཤད་རྒྱུར།
“དེ་འདྲ་ཡིན་ན་ཁྱེད་རང་གཟའ་འཁོར་གཅིག་གིས་སྔ་བ་ཕེབས་ན་ཏག་ཏག་རེད།
ཁྱེད་རང་ལྟོས་དང་། ཕ་གིར་ས་སྟོང་ཞིག་མི་འདུག་གམ།”
ས་སྟོང་དེ་སོ་ཕག་དམར་པོའི་ནུབ་ལུགས་ཀྱི་ཁང་པའི་མདུན་དུ་ཡོད་པ་དང་། ཏག་
ཏག་ལོ་འདབ་རབ་ཏུ་རྒྱས་པའི་འདབ་ཆེན་ལྕང་སྡོང་འོག་ཏུ་མཆིས། འོན་ཀྱང་ད་གིན་
ཤིང་སྡོང་འོག་གི་ཀྲུང་གོའི་མཛེས་མ་དེ་དུས་ཇི་ཙམ་ནས་རྗེས་ཤུལ་ཡང་མཐོང་རྒྱུ་མེད་
པར་གྱུར་ཟིན།
“ཉིན་ཤས་ཀྱི་གོང་དུ་དེ་གར་མི་ལྔ་མཉམ་དུ་སྐེ་བཅད་སོང་། ལྟོས་དང་། ཁྱི་དེ་འགྲོ་
སའི་གནས་དེར་རེད"
“མ་མཐོང་བས་ངོ་མ་ཡིད་ཕངས་པོ་བྱུང་།”
“སྐེ་བཅད་ནས་སྲོག་ལེན་པ་དེ་ཁོ་ན་འཇར་པན་དུ་མཐོང་མི་ཐུབ།”
ཐན་གྱིས་གད་མོ་ཆེན་པོ་ཞིག་བགད་རྗེས་རྣམ་འགྱུར་ཅུང་ཟད་ནན་དུ་བཏང་། འོན་
ཀྱང་ལམ་སེང་སྐད་ཆའི་བརྗོད་གཞི་བསྒྱུར་བ་སྟེ།
“ད་ང་ཚོ་འགྲོ།རླངས་འཁོར་ད་དུང་ཡང་ཕ་གིར་བསྒུགས་ཡོད།"
གཉིས།
ཐན་གྱིས་ཡང་ནས་ཡང་དུ་གདན་ཞུ་བྱས་པས་ངས་ཉིན་གསུམ་པ་སྟེ། ཚེས་བཅོ་
བརྒྱད་ཉིན་གྱི་ཕྱི་དྲོར་ཞང་ཅང་གཙང་པོའི་ཕར་ངོགས་ཀྱི་གཡོད་ལུའུ་རི་སྟེང་དུ་ཡོད་པའི་
ཤྭ་རི་དགོན་པ་དང་ཨའེ་ཝན་བསིལ་ཁང་ལ་ལྟ་སྐོར་དུ་འགྲོ་རྒྱུར་ཐག་བཅད་པ་ཡིན།
ཆུ་ཚོད་གཉིས་པའི་ཡས་མས་སུ་ང་ཚོས་རླངས་གྲུར་བསྡད་དེ་ས་འདིར་གནས་སྡོད་
བྱས་པའི་འཇར་པན་བས “གླིང་ཕྲན་དཀྱིལ་མ” ཞེས་སུ་འབོད་པའི་ཟུར་གསུམ་གླིང་
ཕྲན་གྱི་གཡས་ཟུར་ནས་མདུན་ཕྱོགས་སུ་བསྐྱོད། ནམ་མཁའ་གཡའ་དག་པའི་ཟླ་བ་ལྔ་
པའི་ཉིན་མོར་ངོགས་གཉིས་ཀྱི་ཡུལ་ལྗོངས་ལྷག་ཏུ་གསལ་ཞིང་ལྟ་ན་སྡུག ང་ཚོའི་གཡས་
ཕྱོགས་ནི་མུ་ལ་མུ་འབྲེལ་གྱི་ཁྲང་ཧྲ་གྲོང་ཁྱེར་ཡིན་ཞིང་། གྱང་རྩིག་དཀར་པོ་དང་ཁང་
པའི་སོ་ཕག་གིས་འོད་ལམ་ལམ་དུ་སྤྲོས་པས་ཁ་སང་གི་གནམ་འཐིབ་དེ་རྩ་བ་ནས་མེད་
པར་གྱུར་འདུག རྡོ་གྱང་རིང་དུ་བརྩིགས་པའི་ཟུར་གསུམ་གླིང་ཕྲན་གྱི་སྟེང་ན་སྐྱེ་ཁ་
བཟང་བའི་ཚ་ལུམ་ཡི་གླིང་ཁ་ཡོད་པ་མ་ཟད། གང་ས་གང་ནས་ཆུང་ལ་སྤུས་དག་པའི་
ནུབ་ལུགས་ཀྱི་ཁང་པ་མཐོང་ཐུབ། ནུབ་ཁང་བར་གྱི་གྱོན་གོས་བསྐམ་སའི་ཐག་སྟེང་དུ་
བཀལ་བའི་གྱོན་གོས་ཀྱིས་ཀྱང་ཉི་འོད་ལྡོག་ནས་འཕྲོ་བས་གསོན་ཉམས་ལྡན་པར་སྣང་།
ཐན་གྱིས་ལོ་གཞོན་གྲུ་དཔོན་ལ་བཀོད་པ་གཏོང་བདེ་ཡོང་ཆེད་རླངས་གྲུའི་འགོ་རུ་
ལངས་ནས་བསྡད། དོན་དུ་ཁོས་བཀའ་བཀོད་གང་ཡང་མ་བཏང་བར་འགོ་ནས་མཇུག་
བར་བར་མཚམས་མེད་པར་ང་དང་གཏམ་གླེང་བྱས།
“ཕ་གི་འཇར་པན་གྱི་གཞུང་ཚབ་དོན་གཅོད་ཁང་རེད་རྒྱང་ཤེལ་འདི་བཀོལ་
ནས་ལྟོས་དང་གཡས་ཕྱོགས་དེ་ལྗར་ཆིང་རླངས་གྲུ་ཀུང་སི་རེད།”
ངས་ཐ་མག་ཞོལ་ཅཱ་ཁ་ལ་བརྒྱུས་ཏེ་ལག་པ་ཡ་གཅིག་གྲུ་དཀྱུས་ཀྱི་ཕྱིར་གློད་ནས་
སོར་མོར་ཡང་ཡང་རྡེག་པའི་ཞང་ཅང་གཙང་པོའི་ཆུ་ཤུགས་ལ་ལྟད་མོ་བལྟས། ཐན་གྱིས་
སྐད་ཆ་ཤོད་པའི་སྒྲ་ནི་ངའི་རྣ་སྦུག་ཏུ་འཛུལ་བའི་འཛེར་སྒྲ་གཅིག་པུ་དེ་རེད། ཡིན་ནའང་
ཁོས་བསྟན་པའི་ཁ་ཕྱོགས་ལ་གཞིགས་ཏེ་ངོགས་གཉིས་ཀྱི་ཡུལ་ལྗོངས་ལ་མིག་སྐོར་བརྒྱབ་
ཀྱང་ང་ལ་སེམས་མི་སྐྱིད་པའི་ཚོར་སྣང་ཅི་ཡང་མ་བྱུང་།
“ཟུར་གསུམ་གླིང་ཕྲན་འདི་ལ་ཚ་ལུམ་གླིང་ཕྲན་ཟེར་
“ཨ་ཙི། བྱ་རྒོད་ཀྱིས་སྐད་རྒྱག་གིན་འདུག”
“བྱ་རྒོད་ཨེ། ཨོ། འདི་གར་བྱ་རྒོད་མང་པོ་ཡོད། ཀྲང་ཅི་ཡའོ་དང་ཐན་ཡན་ཁའེ་
གཡུལ་འགྱེད་སྐབས་དེར་ཀྲང་གི་མངའ་འོག་འགའི་ཕུང་པོ་གཙང་ཆུས་འདི་གར་བདས་
ཡོང་སྟེ་ཕུང་པོ་རེ་རེའི་སྟེང་དུ་བྱ་རྒོད་གཉིས་གསུམ་རེ་བབས་འདུག་”
ཐན་གྱིས་སྐད་ཆ་ཤོད་བཞིན་པའི་སྐབས་ན་རླངས་གྲུ་གཞན་ཞིག་ང་ཚོའི་རླངས་
གྲུ་དང་བར་ཐག་རྨིད་བདུན་བརྒྱད་ཀྱིས་ཆོད་པའི་ས་ནས་ཕྱིན་སོང་། གྲུ་དེའི་སྟེང་དུ་རྒྱ་
ཆས་སྤྲས་པའི་སྐྱེས་པ་ན་གཞོན་ལས་གཞན་ད་དུང་གཟབ་མཆོར་དང་མཛེས་འཆོས་ཀྱིས་
བརྒྱན་པའི་ཀྲུང་གོའི་མཛེས་མ་གཉིས་གསུམ་ཞིག་བསྡད་འདུག དོན་དངོས་སུ་ཐོག་
མར་ངས་མཛེས་མ་དེ་དག་ལ་ཡིད་འཇོག་མ་བྱས་པར་རླངས་གྲུ་དེས་རླུང་བརྟེན་རླབས་
གཤགས་ཀྱིས་མདུན་དུ་བསྐྱོད་པའི་བརྗིད་ཉམས་ཁོ་ནར་ལྟ་གིན་བསྡད་པ་ཡིན། འོན་ཀྱང་
ཐན་གྱིས་སྐད་ཆ་ཕྱེད་ཙམ་བཤད་ཚར་དུས་ཁོ་ཚོའི་གཟུགས་བརྙན་མཐོང་བས་གློ་བུར་དུ་
དགྲ་བོའི་གནས་ཚུལ་ཤེས་པ་ལྟར་བྲེལ་རྟབ་ཀྱིས་རྒྱང་ཤེལ་ང་ལ་སྤྲད་བྱུང་།
“བུད་མེད་དེར་མགྱོགས་པོར་ལྟོས་དང་། གྲུའི་འགོ་རུ་བསྡད་པའི་བུད་མེད་དེ་ལ།”
ང་ནི་མི་གཞན་གྱིས་འདི་ལྟར་བྲེལ་བ་བསྐུལ་ན་དེ་བས་རྒྱུ་མ་ཕུ་འདེད་བྱེད་པའི་མི་
ཞིག་ཡིན་ཞིང་། དེ་ནི་ཕ་མ་ནས་རྒྱུད་འཛིན་བྱས་པའི་གཉའ་མི་ཞུམ་པའི་རང་གཤིས་
ལས་བྱུང་། སྐབས་དེར་རླངས་གྲུ་དེ་སྐྱོད་སྐབས་འཐོར་བའི་རླབས་ཀྱི་ཟེགས་མས་ང་ཚོའི་
གྲུ་པང་བཤལ་བས་ངའི་ཕུ་སྣེ་རློན་པར་གྱུར་སོང་།
“ག་རེ་ཡིན་ནམ།”
“ཧའེ། སྔོན་ལ་ག་རེ་ཡིན་པ་འདྲི་མི་དགོས། མགྱོགས་པོ་ལྟོས་དང་།”
“མཛེས་མ་རེད་དམ།”
“རེད་རེད། མཛེས་མ་རེད། མཛེས་མ་རེད།"
ཁོ་ཚོ་བསྡད་པའི་རླངས་གྲུ་དེ་རྒྱང་ཐག་རྨིད་ཉི་ཤུ་ཙམ་དུ་བྲལ་ཟིན་སྐབས་ངས་གཞི་
ནས་ལུས་པོ་དལ་བུར་གཅུས་ཏེ་རྒྱང་ཤེལ་གྱི་མདོ་ཐག་སྙོམ་སྒྲིག་བྱས་པ་ཡིན། རླངས་གྲུ་
དེས་ང་རང་ལ་གློ་བུར་དུ་ཕྱིར་བཤོལ་ཞིག་བྱས་པའི་འཕྲུལ་སྣང་བྱིན་བྱུང་། རྒྱང་ཤེལ་
གྱི་སྒོར་དབྱིབས་ཤེལ་སྒོའི་ནང་གི་མཛེས་ལྗོངས་ཁྲོད་ན “བུད་མེད་དེ” ལུས་པོ་གསེག་
བསློགས་ནས་བསྡད་ཡོད་པ་དང་། ཕལ་ཆེར་མི་གཞན་གྱི་སྐད་ཆར་ཉན་གྱིན་ཡོད་པ་འདྲ་
སྟེ། གདོང་སྟེང་ནས་འཛུམ་མདངས་ཡང་ཡང་སྟོན་གྱིན་འདུག མོའི་མ་མགལ་གྲུ་བཞི་
གྲུ་རྐྱང་ཡིན་པ་དང་། ཆེས་ཆེ་བའི་མིག་ཟུང་ལས་གཞན་ཐུན་མིན་གྱི་མཛེས་སྡུག་ཅི་ཞིག་
ལྡན་པ་ཚོར་ཤེས་མ་བྱུང་། འོན་ཀྱང་མོའི་དཔྲལ་མདུན་གྱི་རྦད་མགོ་དེ་དང་། ལུས་སྟེང་གི་
དབྱར་ཆས་སྔོ་སྐྱ་དེ་རླུང་བུའི་རྒྱུ་ཕྱོགས་དང་བསྡོངས་ནས་བར་མེད་དུ་འགུལ་བས་རྒྱང་
རིང་ནས་བལྟས་ཚེ་དེ་ཡང་ཧ་ཅང་མཛེས།
“མཐོང་བྱུང་ངམ།”
“མཐོང་བྱུང་། ཐ་ན་མིག་གི་རྫི་མའང་མཐོང་བྱུང་། ཡིན་ནའང་མཛེས་པོ་དེ་འདྲ་མི་
འདུག”
ངས་མགོ་བོ་ཕར་བསྐོར་ཏེ་ངོ་གདོང་ཡིད་ཚིམ་གྱིས་ཁེངས་པའི་ཐན་ལ་གཏད་ནས་
དྲིས་དོན།
“བུད་མེད་དེར་ཡང་སྙིང་ཅི་བྱུང་བ་རེད།”
ཐན་གྱིས་ནམ་རྒྱུན་ལྟར་སྐད་ཆ་ཆུ་རྒྱུག་རྒྱུག་མ་བཤད་པར་དེ་ལས་ལྡོག་སྟེ་དལ་ལྷོད་
ལྷོད་ངང་ཐ་མག་རྐང་གཅིག་ལ་མེ་བསྒྲོན་ཏེ་ལྡོག་འདྲི་བྱེད་རྒྱུར།
“ཁ་སང་ཁྱེད་རང་ལ་དོས་ཟམ་མདུན་གྱི་ས་སྟོང་དེའི་སྟེང་དུ་ཇག་པ་ལྔ་སྐེ་བཅད་
ནས་བསད་པ་བཤད་མ་བྱུང་ངམ།”
བཤད་བྱུང་།ངས་ད་དུང་ཡང་ངེས་ཡོད།”
“མི་དེ་དག་གི་འགོ་པའི་མིང་ལ་ཧོང་སླེའུ་དབྱི་ཟེར། ཁོ་ཡང་སྐེ་བཅད་སོང་། བཤད་
རྒྱུན་དུ་ཁོས་ལག་གཡས་པར་རིང་མདའ་འཁྱེར་བ་དང་། ལག་གཡོན་མར་དཀྲུམ་མདའ་
འཁྱེར་ཏེ་དུས་གཅིག་ལ་འཕངས་ནས་མི་གཉིས་གསོད་ཐུབ་ཀྱི་རེད་ཟེར་གྱི་འདུག ཧུའུ་
ནན་དུ་མིང་ངན་གང་སར་ཁྱབ་པའི་མི་ཞིག་རེད་”
ཐན་གྱིས་ཧོང་སླེའུ་དབྱི་ཡི་ཚེ་གཅིག་གི་སྤྱོད་ངན་བརྗོད་འགོ་བརྩམས། ཁོས་བཤད
པའི་ནང་དོན་ཕལ་མོ་ཆེ་ཚགས་པར་སྟེང་གི་གསར་འགྱུར་འགོད་སྤེལ་ལས་བྱུང་བར་སྣང་།
འོན་ཀྱང་སྟབས་ལེགས་པ་ཞིག་ལ་གཏམ་རྒྱུད་དེ་དག་ལ་ཁྲག་དྲི་སྟུག་པོ་དེ་འདྲ་གཏན་
ནས་མེད་ཅིང་། དེ་ལས་ལྡོག་སྟེ་འཆར་ཡན་གྱི་ཉམས་འགྱུར་ལྷག་པར་ལྡན། དཔེར་ན།
ཧོང་སླེའུ་དབྱི་གསོན་པོར་འཚོ་སྐབས་ལྐོག་འཚོང་ཚོགས་པས་སྐུ་ངོ་ཧོང་ལགས་ཟེར་བ་
དང་། ཞང་ཐན་གྱི་ཚོང་པ་ཞིག་གི་ལག་ནས་རྟཱ་ཡང་སུམ་སྟོང་འཕྲོག་པ། དེ་སྔ་རྐང་པར་
མེ་མདའི་མདེའུ་ཕོག་པའི་འགོ་པ་གཞོན་པ་ཧྥན་ཨ་ཆི་ཕྲག་ཏུ་འཁུར་ཏེ་ལུའུ་ལིན་རྫིང་
ཆུར་རྐྱལ་བརྒྱབ་ནས་བསྐྱོད་པ། གཡོད་ཀྲོའུ་ཡི་རི་ལམ་ཞིག་གི་སྟེང་དུ་མེ་མདའ་འཕངས་
ནས་རྐང་དམག་བཅུ་གཉིས་བསད་པ་སོགས་ཐན་གྱིས་སེམས་ཁུར་ཤིན་ཏུ་ཆེ་བའི་སྒོ་ནས་
གཏམ་རྒྱུད་དེ་དག་བཤད་ཅིང་། ཐ་ན་ཁོས་མི་གཞན་ལ་ཧོང་སླེའུ་དབྱི་ལ་དད་བཀུར་ཤིན་
ཏུ་ཆེ་བའི་ཚོར་སྣང་སྟེར།
“ཁྱེད་རང་གིས་ཤེས་དགོས་པ་ཞིག་ལ་བཤད་རྒྱུན་ལྟར་ན་རྫབ་ཆེན་དེས་མི་གསོད་
འཕྲོག་བཅོམ་གྱི་སྡིག་ཉེས་ཁྱོན་བརྒྱ་དང་བཅུ་བདུན་བསགས་འདུག”
ཁོས་དུས་ངེས་མེད་དུ་གཏམ་རྒྱུད་ཀྱི་བར་ན་མཆན་འགྲེལ་འདི་འདྲ་བསྣན་འོང་།
གང་ལྟར་ཇག་པས་ང་ལ་གནོད་འཚེ་མ་བྱས་ཚེ་ངས་ཀྱང་ཇག་པར་ཞེན་ལོག་རྩ་བ་ནས་
མི་བྱེད་པ་ལོས་ཡིན། འོན་ཀྱང་ཚང་མ་དཔའ་ཉམས་འདྲ་མཚུངས་ཀྱི་གཏམ་ཁོ་ན་ཡིན་
པས་དེས་ཇི་ལྟར་ཡང་ང་ལ་སྙིང་པོ་མེད་པའི་ཚོར་སྣང་སྟེར།
“འོ་ན་བུད་མེད་དེ་ག་རེ་ཡིན་ནམ།”
ཐན་གྱིས་ད་གཟོད་ཧ་ཧ་ཞེས་བགད་རྗེས་ཏག་ཏག་ངས་སྔོན་ཚོད་བྱས་པའི་དྲིས་ལན་
དེ་བཤད་བྱུང་།
“བུད་མེད་དེ་ཧོང་གི་ཟུར་བཟའ་རེད།”
ངས་ཁོས་རེ་སྒུག་བྱེད་པ་ཇི་ལྟའི་ཧ་ལས་པའི་འབོད་སྒྲ་གང་ཡང་བཏོན་མེད། འོན་
ཀྱང་གལ་ཏེ་ཐ་མག་ཞོལ་ཅཱ་ཁ་ལ་འཁྱེར་ནས་ཅི་མི་སྙམ་པར་བསྡད་ན་ཅུང་ཟད་ཁ་སྐྱེངས་
འགྲོ་བས་དེ་འདྲ་ག་ལ་འོས།
“ཧེ། ཇག་པ་ཡང་འདོད་ཆགས་ལ་ཧ་ཅང་འཁྲུག་པོ་ཡོད་པ་འདྲ།”
“ག་ནས་ཡིན། ཧོང་ལྟ་བུ་ཅི་ཞིག་ལའང་མི་བརྩི། སྔོན་གྱི་ཆིང་རྒྱལ་རབས་ཀྱི་དུས་
མཇུག་ཏུ་རུས་མིང་ལ་ཚའེ་ཟེར་བའི་ཇག་པ་ཞིག་ཡོད་པ་དེར་ཟླ་རེར་ཡོང་འབབ་ཇཱ་ཡང་
ཁྲི་གཅིག་ཡན་ཟིན་གྱི་ཡོད་པ་རེད་དཱ། རྫབ་ཆེན་དེར་ཧྲང་ཧའེ་ཡི་བཙན་གཡར་ས་ཆའི་
ཕྱི་རོལ་དུ་རྒྱས་སྤྲོས་ཆེ་བའི་ཕྱི་རྒྱལ་གྱི་ཁང་པ་ཞིག་ཡོད་པ་དང་། ལྕམ་སྨོས་ཅི། ཆུང་མ་
ཁོ་ན་”
“འོ་ན་བུད་མེད་དེ་སྨད་འཚོང་མ་རེད་དམ།”
“རེད། མིང་ལ་གཡུས་ལན་ཟེར་བའི་སྨད་འཚོང་མ་ཞིག་རེད། ཧོང་གསོན་པོར་སྡོད་
སྐབས་ཀྱང་ཟིལ་རྔམ་ཧ་ཅང་ཆེ་”
ཐན་གང་ཞིག་དྲན་པ་འདྲ་སྟེ། ཁ་མི་གྲག་པར་འཛུམ་ཆུང་ཞིག་བསྟན་ནས་བསྡད།
ཅང་མ་འགོར་བར་ཁོས་ཐ་མག་དོར་ཏེ་ནན་ཏན་གྱིས་ང་དང་གོ་བསྡུར་བྱེད་རྒྱུར།
“གཡོད་ལུའུ་རུ་ཞང་ལྷོ་བཟོ་ལས་སློབ་གྲྭ་ཞིག་ཡོད་པས་ང་ཚོ་སྔོན་ལ་ལྟ་སྐོར་བྱེད་
པར་ཕྱིན་ན་ཅི་འདྲ་འདུག་གམ།་་
“རེད། ལྟ་ཙམ་བྱས་ནའང་སྐྱོན་མེད།”
ངའི་ལན་ཅུང་ཟད་བློ་རྩེ་གཉིས་སུ་གྱུར། དེ་ནི་ཁ་སང་ཞོགས་པ་བུད་མེད་ཀྱི་སློབ་གྲྭ་
ཞིག་ཏུ་ལྟ་སྐོར་བྱེད་པར་འགྲོ་སྐབས་དེ་གའི་ཆེས་དྲག་པའི་ལྗར་འབུད་ཀྱི་རྣམ་པས་ང་རང་
སེམས་མི་སྐྱིད་པར་གྱུར་པས་ཡིན། འོན་ཀྱང་ང་ཚོ་བསྡད་པའི་རླངས་གྲུ་དེས་ངའི་བསམ་
ཚུལ་ལ་འཛེམ་དོགས་མེད་པར “གླིང་ཕྲན་དཀྱིལ་མ” ཡི་མདུན་སྣེ་ནས་སྐོར་བ་ཆེན་པོ་
ཞིག་བསྐོར་རྗེས་སྔོ་ཞིང་དྭངས་པའི་ཆུ་ཐོག་ནས་ཐད་ཀར་གཡོད་ལུའུ་ལ་གཏད་ནས་སོང་།
གསུམ།
ཉིན་དེའི་དགོང་མོར་ང་དང་ཐན་གྱིས་གཞང་ཁང་ཞིག་གི་སྐས་ཀར་འཛེགས་པ་ཡིན།
ང་གཉིས་ཀྱིས་ཐོག་ས་གཉིས་པའི་ཁང་པ་ཞིག་གི་ནང་དུ་འཛུལ་བ་ན་དཀྱིལ་དུ་ཅོག་
ཙེ་ཞིག་བསྒྲིགས་ཡོད་པ་དང་། ད་དུང་རྐུབ་བཏེགས་དང་། ལུད་ཕོར། གོས་འཇོག་ཆ་སྒམ་
སོགས་མཆིས་ཤིང་། ཁང་པའི་གནམ་མཐོངས་ཀྱི་ཟུར་ཁུག་ཅིག་ཏུ་བཟོ་རྩལ་ཞིབ་ཚགས་
པའི་ཟངས་སྐུད་ཀྱི་བྱིའུ་གཟེབ་ཅིག་ཤེལ་སྒོའི་སྒེའུ་ཁུང་གི་འགྲམ་དུ་བཀལ་ཡོད་པ་ལས་
གཞན་ཁང་པའི་ནང་གི་སྒྲིག་ཆས་རྣམས་ཧ་ལམ་ཧྲང་ཧའེ་དང་ཧན་ཁོའུ་ཡི་གཞང་ཁང་
དང་ཁྱད་པར་ཅི་ཡང་མི་འདུག གཟེབ་ཀྱི་ནང་དུ་ནགས་བྱི་གཉིས་ཁོ་ན་སྐད་སྒྲ་ཅི་ཡང་
མེད་པར་སྡོད་གནས་ཀྱི་རྒྱུག་སྟེང་དུ་ཡར་ལྡིང་མར་མཆོང་བྱེད། བྱིའུ་གཟེབ་དེ་སྒོ་དང་
སྒེའུ་ཁུང་གི་སྟེང་དུ་བཏགས་པའི་རས་དམར་ཁྲ་དང་འདྲ་བར་ཚང་མ་དེ་སྔ་མཐོང་མྱོང་
མེད་པའི་དཀོན་ནོར་ཤ་སྟག་རེད། འོན་ཏེ་མ་མཐར་ཡང་ངའི་མིག་ནང་དུ་དེ་དག་གིས་
སྐྱིད་སྣང་དེ་ཙམ་མི་སྟེར།
ཁང་པའི་ནང་དུ་ཡོང་ནས་ང་ཚོར་སྣེ་ལེན་བྱེད་མཁན་ནི་ལུས་ཤ་ཅུང་རྒྱགས་པའི་
གཞང་ཁང་གི་བདག་མོ་ཞིག་རེད། མོ་མཐོང་མ་ཐག་ཐན་གྱིས་མོ་དང་གླེང་མོལ་རྫོགས་
རྒྱུ་མེད་པ་བྱེད་པ་དང་། གཞང་ཁང་བདག་མོས་ཀྱང་ལུས་ཡོངས་ཀྱི་ནུས་རྩལ་བཏོན་ཏེ་
སེམས་རྩ་འཁོལ་ལ་མགོ་བདེའི་སྒོ་ནས་ལན་ལྡོན་པར་བྱེད། ཡིན་ནའང་ངས་ཁོ་གཉིས་
ཀྱིས་བཤད་པའི་སྐད་ཆ་ཚིག་གཅིག་ཀྱང་མི་གོ(དེ་ནི་ངས་ཀྲུང་གོའི་སྐད་མི་ཤེས་པས་ལོས་
ཡིན། འོན་ཀྱང་གོ་ཐོས་སུ་པེ་ཅིན་གྱི་དཔོན་སྐད་གོ་ཡང་ཁྲང་ཧྲ་ཡི་ཡུལ་སྐད་གོ་བའི་ངེས་
པ་མེད་ཟེར།)
ཐན་དང་གཞང་ཁང་བདག་མོ་གླེང་མོལ་བྱས་ཟིན་རྗེས་ང་དང་ལྷན་དུ་ཙན་དན་
དམར་པོའི་ཅོག་ཙེའི་འགྲམ་ན་ཁ་སྤྲོད་དུ་བསྡད་པ་དང་། དེ་རྗེས་གཞང་ཁང་བདག་མོས་
འཁྱེར་ཡོང་བའི་སྒྲིག་བདེའི་པར་སྐྲུན་གྱི་མིང་ཤོག་སྟེང་དུ་སྨད་འཚོང་མའི་མིང་འབྲི་
འགོ་བརྩམས་པ་སྟེ། ཀྲང་ཞང་ཨོའོ་དང་། ཝང་ཆའོ་ཡུན། ཧན་ཧྥང་། ཚུའེ་གཡུས་ལུའོ།
ཨའེ་ཡོན་ཡོན་མིང་དེ་དག་ཡུལ་སྐོར་བ་ངའི་ངོས་ནས་བཤད་ན་ཀྲུང་གོའི་སྒྲུང་
གཏམ་ནང་གི་བུད་མེད་མི་སྣ་གཙོ་བོའི་མིང་དང་ཅིས་མི་འདྲ།
“གཡུས་ལན་ཡང་འབོད་དགོས་སམ།”
མ་གཞིར་ང་ལན་ལྡོན་མི་འདོད་ཀྱང་སྟབས་མ་ལེགས་པར་གཞང་ཁང་བདག་མོས་
བདར་ཟིན་པའི་མུ་ཟི་རྐང་གཅིག་ཚུར་བརྐྱངས་ཏེ་ངའི་ཐ་མག་ལ་མེ་སྒྲོན་པར་འོང་། ཐན་
གྱིས་ཅོག་ཙེའི་ཕར་ཕྱོགས་ནས་ངའི་ངོ་གདོང་ལ་ལྟ་ཙམ་བྱས་རྗེས་ཐེ་ཚོམ་སྤུ་ཙམ་ཡང་
མེད་པར་སྨྱུ་གུ་སྤྲུག་བཞིན་བྲིས་སོང་།
སྐབས་དེར་གསེར་སྐུད་ཕྲ་མོའི་མཐའ་སྒྲོམ་གྱི་མིག་ཤེལ་བཏགས་པ་དང་། ངོ་མདངས་
ཤིན་ཏུ་བཟང་ཞིང་བྱད་བཞིན་སྒོར་བའི་སྨད་འཚོང་མ་ཞིག་གོམ་ཞེང་ཆེན་པོས་ནང་དུ་
འཛུལ་འོང་། མོས་དབྱར་ཆས་དཀར་པོ་ཞིག་གྱོན་ཡོད་པ་དང་། སྟེང་དུ་ཕ་ལམ་འགའ་
ཞིག་བཏབ་ཡོད་པ་དེས་འོད་ལམ་ལམ་དུ་འཚེར་ཞིང་། ལུས་པོ་ནི་དྲ་རྒྱའི་སྤོ་ལོའི་བདམས་
ཐོན་པའམ་ཆུ་རྐྱལ་མཁས་པ་དང་མཚུངས། ངས་མོའི་ལུས་སྟེང་ནས་ཚོར་བ་ནི་མཛེས་
ཉེས་མིན་ལ་ལེགས་ངན་ཡང་མིན་པར་ངོ་མཚར་ཆེ་ལ་སེམས་གཏིང་ནས་སྐྱོ་བའི་འགལ་
བ་ཞིག་རེད། མོ་དང་ཁང་པ་འདིའི་ནང་གི་མཁའ་རླུང་དང་། ལྷག་དོན་གཟེབ་དེའི་ནང་གི་
ནགས་བྱི་དང་གཏན་ནས་མི་མཐུན་པར་མངོན།
མོས་མིག་མདངས་ཀྱིས་ང་ལ་བརྡ་ཞིག་བརྒྱབ་པ་དང་། དེ་རྗེས་འཕག་མ་མཆོང་
གིས་ཐན་གྱི་གམ་དུ་བཅར། མོས་ཐན་གྱི་འགྲམ་དུ་བསྡད་རྗེས་ལག་པ་ཡ་གཅིག་ཁོའི་
པུས་མོའི་སྟེང་དུ་བཞག་སྟེ་ཁོ་དང་སྐད་གདངས་སྙན་པོས་ཁ་བརྡ་བྱེད་འགོ་བརྩམས།
ཐན་གྱིས་ཀྱང་ཡིད་ཤིན་ཏུ་ཚིམས་པའི་སྒོ་ནས “རེད་ཡཱ། རེད་ཡཱ” ཞེས་ལན་ལྡོན་པ་སྨྲ་
མི་དགོས།
“མོ་ནི་འདི་གའི་སྨད་འཚོང་མ་རེད། མིང་ལ་ལིན་ཏཱ་ཅའོ་ཟེར་གྱི་རེད།”
ཁོས་དེ་ལྟར་བཤད་པ་ན་ངས་ལམ་སེང་ཐན་ནི་མ་གཞི་ནས་ཁྲང་ཧྲ་གྲོང་ཁྱེར་ནང་དུ་
བསྡུར་ཡ་དཀོན་པའི་ཁྱིམ་ཚང་ཕྱུག་པོའི་སྲས་ཡིན་པ་དྲན་བྱུང་།
སྐར་མ་བཅུ་འདས་རྗེས་ང་ཚོས་སྔར་བཞིན་ཁ་སྤྲོད་དུ་བསྡད་ནས་མོག་རོ་དང་། བྱ་ཤ
ཚོད་དཀར་སོགས་ཟི་ཁྲོན་ཡུལ་ཟས་ཀྱི་ཁྱད་ཆོས་ལྡན་པའི་དགོང་ཟས་ལོངས་སུ་སྤྱོད་འགོ་
བརྩམས། ལིན་ཏཱ་ཅའོ་ཕུད་ཡང་བསྐྱར་སྨད་འཚོང་མ་ཁྱུ་ཞིག་ཡོང་སྟེ་ང་གཉིས་ཀྱི་མཐའ་
ཡོངས་སུ་བསྐོར། མོ་ཚོའི་རྒྱབ་ཏུ་ཞྭ་མོ་ཁ་ལེབ་གྱོན་པའི་སྐྱེས་པ་ལྔ་དྲུག་གིས་རོལ་ཆ་ལག་
ཏུ་བསྣམས་ནས་མར་བསྡད་སོང་། སྨད་འཚོང་མ་ཚོས་སྐབས་རེ་ཙོག་པུར་བསྡད་དེ་ཧུའུ་
ཆིན་རོལ་ཆའི་སྒྲ་གདངས་ཀྱིས་མཐོན་པོར་བཏེགས་པ་ལྟར་སྐད་ཕྲ་མོས་གླུ་ལེན་པར་བྱེད།
ང་རང་དེ་ལ་དགའ་སྣང་ཅི་ཡང་མེད་པ་གཏན་ནས་མིན་མོད། ཅིན་གདངས་ཀྱི《རྟ་འགོག་
པ》འམ་ཞི་ཕེ་གདངས་ཀྱི《ཧྥེན་ཧོ་ཆུ་ཁུག》དང་བསྡུར་ན་ང་རང་ངའི་གཡོན་དུ་བསྡད་
ཡོད་པའི་སྨད་འཚོང་མ་ཞིག་ལ་དེ་བས་དགའ།
ངའི་གཡོན་དུ་བསྡད་ཡོད་པ་ནི་ཏག་ཏག་ངས་ཁ་ཉིན་རོན་ཅང་ཝན་རྟགས་ཅན་གྱི་
སྟེང་ནས་མཐོང་བའི་ཀྲུང་གོའི་མཛེས་མ་དེ་རེད། མོས་དབྱར་ཆས་སྔོ་སྐྱའི་སྟེང་དུ་གསེར་
གྱི་སྒོ་ཟྭ་ཞིག་བཏགས་འདུག མ་གཞིར་མོ་ནད་ཅན་ལྟར་གཉོད་ཆུང་ཡང་ཉེ་ས་ནས་
ལྟ་དུས་འཇིག་རྟེན་གྱི་བྱ་བ་བརྒྱུད་མྱོང་མེད་པའི་ལྷད་མེད་དེ་འདྲ་མིན་པར་སྣང་། ངས་
མོའི་འགྲམ་ཟུར་ལ་ལྟ་དུས་སེམས་སུ་སྲིབ་ཀྱི་ས་སྟེང་དུ་སྐྱེས་པའི་ཟླུམ་སྡོང་ཆུང་ངུ་དག་
དྲན་འོང་།
“ཝ་ཡེ། ཁྱེད་རང་གི་གམ་དུ་བསྡད་པ་དེ་
ཨ་རག་བཏུངས་རྐྱེན་དམར་པོར་གྱུར་པའི་ཐན་གྱི་ངོ་གདོང་སྟེང་དུ་སྔར་བཞིན
འཛུམ་མདངས་རྒྱས། ཁོས་ཞྭ་སྨི་ཆེ་རིགས་ཀྱི་སྡེར་མའི་ཕར་ཕྱོགས་ནས་གློ་བུར་དུ་ང་ལ་
འདི་ལྟར་བཤད་རྒྱུར།
“མོའི་མིང་ལ་ཧན་ཧྥང་ཟེར་བ་རེད།”
ངས་ཐན་ལ་ལན་གཅིག་བལྟས་པས་རྒྱུ་མཚན་ཅི་ཡིན་མི་ཤེས་པར་ཁ་ཉིན་གྱི་དོན་དེ
ཁོ་ལ་བཤད་འདོད་པའི་སྤྲོ་སྣང་དེ་དེ་མ་ཐག་ཏུ་ཡལ་སོང་།
“མི་འདིའི་སྐད་བརྡ་ཧ་ཅང་སྙན་པོ་འདུག Rཡི་སྐད་གདངས་དེ་ཧྥ་རན་སིའི་མི་
དང་གཅིག་པ་རེད།”
“རེད། མོ་པེ་ཅིན་དུ་སྐྱེས་པ་རེད།”
ཕལ་ཆེར་ཧན་ཧྥང་གིས་ང་ཚོས་མོའི་སྐོར་གླེང་བ་ཤེས་པ་འདྲ། མོས་ང་ལ་མིག་མདའ་
ཡང་ཡང་འཕེན་ཤོར་དུ་སྐད་འགྲོས་ཤིན་ཏུ་མགྱོགས་པའི་སྒོ་ནས་ཐན་དང་ཕན་ཚུན་དྲི་
བར་ལན་ལྡོན་བྱེད། འོན་ཀྱང་ལྐུགས་པ་དང་འདྲ་བའི་ང་རང་སྐབས་དེར་ཁོ་གཉིས་ཀྱི་
གདོང་གཤིས་བསྡུར་རྒྱུ་ལས་གཞན་བྱ་ཐབས་མེད་པར་གྱུར་བྱུང་།
“མོས་ང་ལ་ཁྱེད་རང་ག་དུས་ཁྲང་ཧྲ་ལ་ཡོང་བ་འདྲི་ཡི་འདུག ངས་ཁྱེད་རང་ཁ་
ཉིན་སླེབས་པ་རེད་ཅེས་བཤད་པ་ཡིན། མོས་ཁ་ཉིན་མོ་ཡང་གྲུ་ཁར་མི་བསུ་བར་ཕྱིན་པ་
ཡིན་ཟེར་གྱི་འདུག”
ཐན་གྱིས་ང་ལ་ལོ་ཙཱ་བྱས་ཟིན་རྗེས་སླར་ཧན་ཧྥང་དང་ཁ་བརྡ་བྱས། མོས་མཁུར་ཚོས་
ཟུང་འཛུམ་དམུལ་དང་བཅས་བྱིས་པ་ཆུང་ངུ་ཞིག་ལྟར་མགོ་བོ་གཡུག་གཡུག་བྱེད།
“ཧའེ།ངས་མོར་སུ་ཞིག་བསུ་བར་ཕྱིན་པ་ཇི་ལྟར་དྲིས་ཀྱང་མོས་བཤད་ཀྱི་མི་འདུག"
སྐབས་དེར་ལིན་ཏཱ་ཅའོ་ཡིས་ལག་ཏུ་འཁྱེར་བའི་ཐ་མག་དེ་གློ་བུར་དུ་ཧན་ཧྥང་ལ་
གཏད་ནས་ཅི་ཞིག་བཤད་སོང་། ཕལ་ཆེར་མོར་འཕྱ་དམོད་བྱེད་པ་འདྲ། ཧན་ཧྥང་ཡ་
མཚན་ཆེན་པོ་སྐྱེས་པ་འདྲ་སྟེ། འཕྲལ་མར་ལག་པ་གཉིས་ངའི་པུས་མོའི་སྟེང་དུ་བཞག་
བྱུང་། དེ་ནས་འཛུམ་མདངས་རིམ་བཞིན་སླར་གསོ་བྱུང་རྗེས་མོས་ལམ་སེང་རྒོལ་ལན་
ཚིག་གཅིག་བསློགས་སོང་། ང་ནི་རང་དབང་མེད་པར་ཡ་མཚན་གྱི་ངང་ཚུལ་དེ་དང་།
ངང་ཚུལ་དེའི་རྒྱབ་ཏུ་གབ་པའི་མོ་ཚོའི་བར་གྱི་ཆེས་ཟབ་པའི་སྡང་སེམས་ལ་མཚར་སྣང་
ཆེན་པོ་སྐྱེས་བྱུང་།
“ཝ་ཡེ། མོས་ག་རེ་བཤད་ཀྱི་འདུག་གམ།”
“མོས་གཞན་སུ་ཡང་བསུ་བར་ཕྱིན་མེད། ཨ་མ་བསུ་བར་ཕྱིན་པ་ཡིན་ཟེར་གྱི་འདུག
འོན་ཀྱང་ད་གིན་འདི་གའི་སྐུ་ཞབས་ཤིག་གིས་མོ་ཁྲང་ཧྲ་ཡི་ཟེར་བའི་ཟློས་གར་བ་
ཞིག་བསུ་བར་ཕྱིན་པ་རེད་ཟེར་གྱི་འདུག” (སྟབས་ཉེས་པ་ཞིག་ལ་ངས་འཁྲབ་སྟོན་པ་དེ་
ཁོ་ནའི་མིང་ཟིན་དེབ་སྟེང་དུ་འགོད་རྒྱུ་མ་བྱུང་།)
“ཨ་མ་ཨེ།”
ཨ་མ་ཟེར་བ་དེ་ཨ་མ་དངོས་མིན་པར་མོ་དང་གཡུས་ལན་སོགས་ཉར་གསོ་བྱེད་
མཁན་གཞང་ཁང་གི་བདག་མོར་ཟེར་གྱི་རེད།”
ཐན་གྱིས་ངའི་དྲི་བར་ལན་བཏབ་རྗེས་མགོ་བོ་དགྱེས་ཏེ་ཨ་རག་ཕོར་པ་གང་བཏུངས།
དེ་ནས་ལམ་སེང་གང་ཞིག་ཆུ་རྒྱུག་རྒྱུག་ཏུ་བཤད་འགོ་བརྩམས། ངས་ནི “འདི། དེ” ཞེས་
པ་ཕུད་གཞན་ཚིག་གཅིག་ཀྱང་མི་གོའོན་ཀྱང་གཞང་ཁང་གི་བདག་མོ་དང་སྨད་འཚོང་
མ་ཚང་མས་སྤྲོ་སྣང་ངང་ཉན་གྱིན་འདུག་པས་ཤོད་པ་དེ་ཕལ་ཆེར་མོ་ཚོ་དགའ་སྣང་སྐྱེ་
བའི་དོན་ཞིག་ཡིན་པར་མ་ཟད། མོ་ཚོས་ད་དུང་ངའི་ཕྱོགས་སུ་ཡང་ཡང་ལྟ་བར་བལྟས་ན་
མ་མཐར་ཡང་མོ་ཚོའི་བརྗོད་གཞིའི་ཆ་ཤས་ཤིག་ང་དང་འབྲེལ་བ་ཡོད་ཚོད་འདུག ངས་
སྐབས་ཤིག་རིང་སྣང་མེད་ཀྱི་ཚུལ་དུ་ཐ་མག་ཁ་ལ་འཁྱེར་ནས་བསྡད་མོད། མཐར་སྡོད་མི་
ཚུགས་པར་གྱུར་བྱུང་།
“ལྟས་ངན། ཁྱེད་རང་གིས་མོ་ཚོར་ག་རེ་བཤད་པ་ཡིན།”
“ག་རེ། ངས་དེ་རིང་ང་གཉིས་གཡོད་ལུའུ་ལ་འགྲོ་བའི་ལམ་བར་དུ་གཡུས་ལན་
འཕྲད་ཚུལ་བཤད་པ་ཡིན།དེ་རྗེས་”
ཐན་གྱིས་ཡས་མཆུར་ལྕེ་ལྡག་ཅིག་བརྒྱབ་སྟེ་སྤྲོ་སྣང་ཆེན་པོས་མུ་མཐུད་ནས་བཤད་བྱུང་།
“དེ་རྗེས་མོ་ཚོར་ཁྱེད་རང་སྐེ་གཅོད་པར་བལྟ་འདོད་ཧ་ཅང་ཆེན་པོ་ཡོད་པ་བཤད་
པ་ཡིན།"
“ག་རེ་རེད། སྙིང་པོ་ཅི་ཡང་མི་འདུག”
ངས་ཁོའི་གསལ་བཤད་ལ་ཉན་རྗེས་ངོ་གདོང་མ་བསྟན་པའི་གཡུས་ལན་ཙམ་མ་
ཟད། ཐ་ན་མོའི་གྲོགས་མོ་ཧན་ཧྥང་ལའང་སྙིང་རྗེ་དེ་འདྲ་མེད་པར་གྱུར་སོང་། ཡིན་ནའང་
ཧན་ཧྥང་གི་རྣམ་འགྱུར་མཐོང་དུས་ངས་བློ་རིག་གི་ཐོག་ནས་མོའི་སེམས་ཁམས་གསལ་
པོར་རྟོགས་ཟིན། མོས་རྣ་ལོང་ལང་ལིང་ངང་ཅོག་ཙེའི་འོག་གི་པུས་མོའི་སྟེང་དུ་ལག་ཕྱིས་
ལ་ལག་རྩེད་ཡང་ཡང་བརྩེས་ཏེ་བཀྲོལ་ནས་བསྡམས་པ་དང་། བསྡམས་ནས་སླར་འགྲོལ་
བར་བྱེད།
“འོ་ན། ཁྱེད་རང་གིས་བལྟས་ཚེ་འདིར་ཡང་སྙིང་པོ་མི་འདུག་གམ།”
ཐན་གྱིས་ལུས་རྒྱབ་ཀྱི་གཞང་ཁང་བདག་མོའི་ལག་ནས་ཤོག་ཐུམ་ཆུང་ངུ་ཞིག་
བླངས་ཏེ་དགའ་མགུ་ཡིད་ཚིམ་ངང་དེ་ཉིད་ཁ་ཕྱེ་སོང་། སླར་ཐུམ་རིམ་གཅིག་ཁ་ཕྱེ་བ་ན་
དེའི་ནང་དུ་ཆེ་ཆུང་བག་ལེབ་ལྷེབ་མ་དང་མཚུངས་པ། ད་ལྟ་བསྐམས་ཟིན་ཞིང་ཅོག་ལེའི་
ཁ་དོག་ལྡན་པའི་དངོས་པོ་ཡ་མཚན་ཅན་ཞིག་བཏུམས་འདུག
“དེ་ཅི་རེད་དམ།”
“འདི་ཨེ། འདི་ཀ་ར་བག་ལེབ་ཙམ་རེད་ངས་ཁྱེད་རང་ལ་ཧོང་སླེའུ་དབྱི་ཟེར་
བའི་ཇག་པའི་འགོ་གཙོ་ཞིག་བཤད་མ་བྱུང་ངམ། འདིའི་སྟེང་དུ་ཧོང་གི་མགོ་ཁྲག་འགོས་
ཡོད། འདི་འདྲ་འཇར་པན་དུ་མཐོང་རྒྱུ་མེད།"
“དངོས་པོ་དེ་འཁྱེར་ནས་ག་རེ་བྱ་རྒྱུ་རེད།”
“ག་རེ་བྱ་རྒྱུ་རེད་ཨེ། ཟ་རྒྱུ་ལོས་ཡིན། འདི་ཁུལ་དུ་དུས་ད་ལྟ་ཡང་འདི་བཟས་ན་
ནད་སེལ་གེགས་ཟློག་ཐུབ་པའི་ཡིད་ཆེས་བྱེད་ཀྱི་ཡོད།"
ཐན་གྱིས་ངོ་གདོང་ཁམས་དྭངས་པའི་ངང་འཛུམ་དམུལ་བཞིན་ཅོག་ཙེ་ལས་བྲལ་
རྩིས་བྱེད་པའི་སྨད་འཚོང་མ་གཉིས་གསུམ་ལ་ཁ་ཡག་ངོ་དགའི་ཚིག་འགའ་བཤད། ཧན་
ཧྥང་གིས་ཀྱང་ཡར་ལངས་ནས་བྲལ་རྩིས་བྱེད་པ་མཐོང་སྐབས་ཁོས་ཧ་ལམ་ཞུ་བ་གསོལ་བ་
ལྟར་དགོད་བཞིན་དུ་ཅི་ཞིག་བཤད་པ་མ་ཟད། མཇུག་ཏུ་ལག་པ་ཡ་གཅིག་བརྐྱངས་ཏེ་ཁ་
སྤྲོད་དུ་ཡོད་པའི་ང་ལ་གཏད་བྱུང་། ཧན་ཧྥང་གིས་ཐེ་ཚོམ་ཅུང་ཟད་བྱས་རྗེས་མཐར་འཛུམ་
མདངས་འབྱིན་བཞིན་ཡང་བསྐྱར་ཅོག་ཙེའི་མདུན་དུ་བསྡད། ངས་མོ་གཅེས་སུ་རུང་བར་
ཚོར་བས་དེས་ན་མི་མང་གི་མིག་ལས་གཡོལ་ཏེ་ལྐོག་ཏུ་མོའི་ལག་པ་བཟུང་བ་ཡིན།
“དེ་འདྲའི་རྨོངས་དད་ནི་རྒྱལ་ཁབ་ཀྱི་ཞབས་འདྲེན་རང་རེད། ང་སྨན་པ་ཞིག་གིས
ལས་རིགས་ཀྱི་ཕྱོགས་ནས་དེ་སྔ་སུན་སྣང་མེད་པར་ཁ་ཏ་བསླབ་བྱ་མང་པོ་བྱེད་མྱོང་ཡོད།
འོན་ཀྱང་”
“དེ་ནི་སྐེ་གཅོད་པར་འབྲེལ་བ་ཡོད་པ་ཙམ་རེད། འཇར་པན་དུ་ཡང་མེས་ཚིག
པའི་མིའི་ཀླད་པ་ཟ་མཁན་ཡོད།"
“དཔེ་སྲིད་དམ།”
“དཔེ་མི་སྲིད་པ་ཅི་ཡང་མེད། ངས་ཟོས་མྱོང་། དེ་ནི་ལོ་ན་ཆེས་ཆུང་དུས་འོས་ཡིན་”
ངས་སྐད་ཆ་ཤོད་དུས་གཡུས་ལན་འཛུལ་ཡོང་བ་མཐོང་བྱུང་། མོས་ལངས་ཏེ་གཞང་
ཁང་བདག་མོ་དང་སྐད་ཆ་ཚིག་ཁ་ཤས་བཤད་རྗེས་ཧན་ཧྥང་གི་འགྲམ་དུ་བསྡད་སོང་།
ཐན་གྱིས་གཡུས་ལན་ཡོང་བ་མཐོང་དུས་ང་ཟུར་དུ་བཞག་སྟེ་མོ་དང་མཛའ་བརྩེའི་
ངང་ཁ་བརྡ་བྱས་སོང་། མོ་ཕྱི་རོལ་གྱི་ཐག་རིང་ས་ནས་ལྟ་དུས་མཛེས་པར་སྣང་ཐེངས་རེར།
མོ་གད་མོ་བགད་ཐེངས་རེར་དུང་ལྟར་དཀར་བའི་སོ་ཕྲེང་ཕྱིར་མངོན་ཞིང་། སོ་ཕྲེང་དེས་
གཡུ་རྩི་ལྟར་འོད་མདངས་འཚེར་བས་ཧ་ཅང་མཛེས། འོན་ཀྱང་མོའི་གྲལ་འགྲིག་པའི་
སོ་ཕྲེང་ལས་ང་རང་སྣང་མེད་ཀྱི་ཁྲོད་དུ་ནགས་བྱི་དྲན་འོང་། སྐབས་དེར་ནགས་བྱི་སྔར་
བཞིན་རས་དམར་ཁྲ་བཏགས་པའི་ཤེལ་སྒོའི་སྒེའུ་ཁུང་འགྲམ་གྱི་གཟེབ་ནང་དུ་བྱང་ཆ་
ལྡན་པའི་ངང་ཡར་ལྡིང་མར་མཆོང་བྱེད།
“ཕེབས་དང་། ཁམ་གང་བཟས་ན་ཅི་འདྲ་འདུག་གམ།”
ཐན་གྱིས་བག་ལེབ་ཅིག་བཅག་ཅིང་། གས་སྲུབས་ཀྱི་གནས་སུའང་ཁ་དོག་གཅིག་
མཚུངས་རེད།
“སྐད་ཆ་ཁུངས་ལུང་མེད་པ་ཤ་སྟག་ཤོད་ཀྱི་འདུག”
ངས་མགོ་གཡུགས་ཏེ་དང་ལེན་མ་བྱས། ཐན་གྱིས་གད་རྒྱངས་འཐེན་བཞིན་དུ་སླར་
བག་ལེབ་འཁྱེར་ནས་ཉེ་འགྲམ་གྱི་ལིན་ཏཱ་ཅའོ་ཟ་རུ་བཅུག ལིན་ཏཱ་ཅའོ་ཡིས་སྨིན་མ་
བསྡུ་ཙམ་བསྡུ་ཙམ་བྱས་ཏེ་ལུས་པོ་གསེག་བསློགས་ནས་ཁོའི་ལག་པ་ཕར་ཕུད་སོང་། ཁོས་
ཡང་ནས་ཡང་དུ་སྨད་འཚོང་མ་ཁ་ཤས་དང་ཀུ་རེ་གཅིག་མཚུངས་བརྩེས་ཤིང་། ཕར་སྤྲོད་
ཚུར་སྤྲོད་བྱས་རྗེས་མཇུག་ཏུ་ཁོས་སྔར་བཞིན་ངོ་གདོང་འཛུམ་གྱིས་ཁེངས་པའི་ངང་བག་
ལེབ་ཁམ་མདོག་དེ་ཁ་མི་གྲག་པའི་གཡུས་ལན་གྱི་མདུན་དུ་བསྐྱལ།
ང་རང་གློ་བུར་དུ་བག་ལེབ་དེར་དྲི་སྣོམ་འདོད་པའི་ངར་ཞིག་ལངས་བྱུང་།
“ཝ་ཡེ། ང་ཡང་བལྟ་ཙམ་བྱེད་དུ་ཆུག་དང་།”
“ལགས་སོ། །འདིར་ད་དུང་ཕྱེད་ཀ་ཡོད།”
ཐན་གྱིས་ལག་པ་གཡོན་ལག་ཅིག་དང་འདྲ་བར་ལྷག་མ་ཕྱེད་ཚལ་དེ་ང་ལ་གཡུགས་
བྱུང་། ངས་སྡེར་མ་དང་ཟ་ཐུར་གྱི་བར་ནས་ཆེས་སྲབ་པའི་ཚལ་པ་དེ་བསྒྲུགས་པ་ཡིན།
འོན་ཀྱང་ཀར་ཀོར་མང་པོ་སྤྱད་ནས་བསྒྲུགས་རྗེས་དྲི་སྣོམ་རྒྱུའི་ངའི་བློ་འདོད་གློ་བུར་དུ་
ཡལ་བས་གང་དེ་ལྐོག་ཏུ་ཅོག་ཙེའི་འོག་ཏུ་དོར་བ་ཡིན།
སྐབས་དེར་གཡུས་ལན་གྱིས་ཐན་ལ་བལྟས་ནས་ཁོ་དང་སྐད་ཆ་ཚིག་འགའ་ཞིག་
བཤད་པ་དང་། དེ་ནས་ཀ་ར་བག་ལེབ་ཚུར་བླངས་ཐོག་མོར་ཅེར་ནས་བསྡད་ཡོད་པའི་
ཅོག་ཙེའི་འགྲམ་གྱི་མི་རྣམས་ལ་གཏད་ནས་སྐད་འགྲོས་ཤིན་ཏུ་མྱུར་བའི་ངང་ཅི་ཞིག་
བཤད་འོང་།
“ངས་ཁྱེད་རང་ལ་ལོ་ཙཱ་བྱས་ན་ཅི་འདྲ་འདུག་གམ།"
ཐན་གྱིས་གྲྭ་མོ་ཅོག་ཙེའི་སྟེང་དུ་བཙུགས་ཏེ་ལག་པས་ཨོག་མ་སྐྱོར་ཐོག་ད་ལྟ་སྒྲ་
དག་པོ་དེ་ཙམ་མེད་པར་གྱུར་པའི་སྐད་ཐོག་ནས་ང་ལ་དེ་སྐད་དྲིས།
“ལགས་སོ། །ཁྱེད་རང་གིས་ལོ་ཙཱ་ཞིག་བྱོས་དང་།”
“ཉོན་ཨ། ངས་ཚིག་འབྲུ་རེ་རེ་བཞིན་ལོ་ཙཱ་བྱེད་ཀྱི་ཡིན། ངས་སྤྲོ་བ་འབུམ་གྱིས་
མྱོས་པའི་སྒོ་ནས་ངའི་སྙིང་སྡུག་སྐུ་ངོ་ཧོང་གི་ཁྲག་གི་བྲོ་བ་མྱོང་གི་ཡིན་”
ང་ལ་ལུས་པོ་འདར་བའི་ཚོར་སྣང་ཞིག་བྱུང་། དེ་ནི་ངའི་པུས་མོའི་སྟེང་དུ་བཞག་
པའི་ཧན་ཧྥང་གི་ལག་པ་འདར་བས་རེད།
“ལྷན་རྒྱས་ཀྱིས་ཀྱང་ང་རང་ལྟར་ཁྱེད་ཚོའི་སྙིང་སྡུག་གི
ཐན་གྱིས་ད་དུང་ཡང་སྐད་ཆ་ཤོད་པའི་སྐབས་ན་གཡུས་ལན་གྱིས་མོའི་མཛེས་སྡུག་
ལྡན་པའི་སོ་དེ་བཀོལ་ནས་ཀ་ར་བག་ལེབ་ཚལ་པ་དེ་འཆའ་འགོ་བརྩམས་
བཞི།
ངས་སྔོན་བཀོད་ཀྱི་འཆར་གཞི་ལྟར་ཞག་མ་གསུམ་བསྡད་པ་ཡིན། ཟླ་ལྔ་པའི་ཚེས་
བཅུ་དགུ་ཉིན་གྱི་ཕྱི་དྲོའི་ཆུ་ཚོད་ལྔ་པའི་གཡས་གཡོན་དུ་ངས་ཡོང་དུས་དང་འདྲ་བར་
ལུས་པོ་རོན་ཅང་ཝན་རྟགས་ཅན་གྱི་གཅལ་སྟེང་གི་ལྕགས་ཁྲར་བསྙེས་ནས་བསྡད། གྱང་
རྩིག་དཀར་པོ་དང་ཁང་པའི་སོ་ཕག་ལས་གྲུབ་པའི་ཁྲང་ཧྲ་གྲོང་ཁྱེར་གྱིས་ང་ལ་སྔར་
བཞིན་སེམས་མི་སྐྱིད་པའི་སྣང་བ་སྟེར། དེ་ནི་ཕལ་ཆེར་རིམ་བཞིན་ཉེ་བར་བཅར་ཡོང་
བའི་མུན་མདངས་ཀྱི་ཤུགས་རྐྱེན་ཐེབས་པས་ཀྱང་ཡིན་སྲིད། ངས་ཐ་མག་ཞོལ་ཅཱ་ཁ་ལ་
འཁྱེར་ཏེ་སེམས་སུ་མཛའ་བརྩེའི་ངང་འཛུམ་དམུལ་བའི་ཐན་ཡུང་ཉན་གྱི་ངོ་གདོང་དེ་
ཡང་ཡང་དྲན་འོང་། ཡིན་ནའང་རྒྱུ་མཚན་ཅི་སྟེ། ཐན་ཡུང་ཉན་གྱིས་ང་སྐྱེལ་བར་སླེབས་
མ་བྱུང་།
རོན་ཅང་ཝན་རྟགས་ཅན་ཁྲང་ཧྲ་ནས་ཐོན་དུས་ཕལ་ཆེར་ཆུ་ཚོད་བདུན་པའམ་
ཆུ་ཚོད་བདུན་དང་ཕྱེད་ཀ་རེད། ངས་ཟ་མ་ཟོས་རྗེས་གྲུ་ཁང་ནང་གི་རབ་རིབ་ཀྱི་གློག་
སྒྲོན་འོག་ཏུ་ཉིན་དེ་དག་རིང་གི་ངའི་གནས་སྡོད་ལ་སོང་བའི་འགྲོ་གྲོན་རྩིས་རྒྱག་འགོ་
བརྩམས། རིང་ཚད་ཁྲེ་ཙེ་གཉིས་མ་ཟིན་པའི་མིག་མདུན་གྱི་ཅོག་ཙེ་ཆུང་ངུ་ཞིག་གི་
སྟེང་དུ་རླུང་གཡབ་ཅིག་བཞག་ཡོད་པ་དང་། སྣེ་འཛར་ཟིང་སྐྱ་དེ་ཅོག་ཙེའི་མཐའ་ནས་
དཔྱངས་འདུག རླུང་གཡབ་དེ་ནི་ང་རང་འདི་གར་མ་སླེབས་པའི་སྔོན་ནས་སུ་ཞིག་གིས་
བརྗེད་དེ་འདི་རུ་ལུས་པ་ཞིག་རེད། ངས་ཞ་སྨྱུག་འཁྱེར་ནས་རྩིས་རྒྱག་བཞིན་ཐན་ཡུང་
ཉན་གྱི་ངོ་གདོང་དེ་སླར་ཡང་དྲན་འོང་། ཁོས་གཡུས་ལན་ལ་མནར་གཅོད་དེ་འདྲ་གཏོང་
བའི་རྒྱུ་རྐྱེན་ངས་མི་ཤེས། འོན་ཀྱང་ངས་ང་རང་སྡོད་རིང་ལ་བཏང་བའི་འགྲོ་གྲོན་ད་ལྟ་
ཡང་གསལ་པོར་ངེས་ཡོད་དེ། འཇར་པན་གྱི་དངུལ་ལོར་ལ་བརྩིས་ན་སྒོར་བཅུ་གཉིས་
དང་ཟུར་ལྔ་ཏག་ཏག་སོང་འདུག
1926ལོའི་ཟླ1པར།

ཆུ་བྱིས།

གླེང་གཞི།
འདི་ནི་སྨྱོ་ནད་སྨན་ཁང་གི་ནད་པ་ཨང་ཉེར་གསུམ་པས་མི་འཕྲད་ཚད་ལ་ཤོད་པའི་
གཏམ་རྒྱུད་ཅིག་ཡིན། ཁོ་པ་ཕལ་ཆེར་ལོ་ན་སུམ་ཅུ་ལྷག་ཙམ་དུ་སོན་ཡོད་མོད། ཐོལ་གྱིས་
བལྟས་ན་སྨྱོན་པ་འདི་ལོ་ན་ཧ་ཅང་ཆུང་བར་མངོན། ཁོའི་མི་ཚེ་ཕྱེད་ཀའི་མྱོང་བརྒྱུད་
དབྱུགས་ཞོག དེ་ཚོར་ད་ལྟ་གནད་འགག་ཅི་ཡང་མེད། ཁོས་ཉིན་གང་པོར་འགུལ་ཙམ་
ཡང་མི་བྱེད་པར་པུས་མོ་གཉིས་ལ་འཐམས་ཏེ་མགོ་ཡང་ཡང་བཏེགས་ནས་སྒེའུ་ཁུང་གི་
ཕྱི་རོལ་ལ་ལྟ་བ་ཕུད(ལྕགས་དྲ་བསྒར་བའི་སྒེའུ་ཁུང་གྱི་ཕྱི་རོལ་དུ་ལོ་མ་སྐམ་པོའང་ཡོད་
ཚད་ལྷུངས་པའི་ཆ་རའི་སྡོང་པོ་ཞིག་ཡོད་པ་དེའི་ཡལ་ག་དང་སྡོང་རྐང་ཁ་བ་འབབ་ལ་ཉེ་
བའི་བར་སྣང་དུ་གཟེངས་ཡོད)ཡོན་ཀྲང་འབུམ་རམས་པSདང་ང་ལ་གཏམ་རྒྱུད་འདི་བར་
མེད་དུ་བརྗོད་པར་བྱེད། སྐད་ཆ་ཤོད་སྐབས་ཁོ་པར་ད་དུང་འགུལ་སྟངས་རེ་ཡོད་པ་སྨོས་
མི་དགོས། དཔེར་ན། “སྐྲག་ནས་འཕག་ཙམ་བྱས་བྱུང" ཞེས་ཤོད་སྐབས་གློ་བུར་དུ་མགོ་
བོ་རྒྱབ་ལ་དགྱེ་ཙམ་བྱེད་
ངའི་སེམས་ལ་ང་རང་གིས་གནད་ལ་འཕིགས་པའི་སྒོ་ནས་ཁོའི་སྐད་ཆ་ཟིན་ཐོར་
བཀོད་ཡོད་སྙམ། གལ་ཏེ་སུ་ཞིག་ངའི་ཟིན་ཐོར་ད་དུང་བློ་དེ་ཙམ་མ་ཚིམས་པ་འདྲ་ཡོད་
ན་ཏུང་ཅིན་གྲོང་ཁྱེར་གྱི་ཕྱི་རོལ་དུ་ཡོད་པའི་གྲོང་ཚོའིSསྨྱོ་ནད་སྨན་ཁང་དུ་ཕེབས་
ནས་སྐད་ཆ་དྲིས་ན་འགྲིག ཕར་བལྟས་ན་ལོ་ཚད་དངོས་ལས་གཞོན་པའི་ནད་པ་ཨང་
ཉེར་གསུམ་པས་སྔོན་ལ་གུས་ཞབས་ཆེན་པོས་མགོ་བསྒུར་ནས་ཁྱེད་རང་ལ་གུས་འདུད་
ཅིག་ཞུས་ཏེ་ལག་པས་ཨོང་གདན་མེད་པའི་རྐུབ་བཏེགས་ཤིག་བསྟན་ནས་ཁྱེད་རང་སྡོད་
དུ་འཇུག་སྲིད་པ་དང་། དེ་རྗེས་ངོ་གདོང་ནས་ཡི་མུག་གི་འཛུམ་མདངས་ཤིག་ཕྱུང་སྟེ་ཞི
འཇམ་ངང་གཏམ་རྒྱུད་འདི་བསྐྱར་ཟློས་བྱེད་སྲིད། མཇུག་ཏུ་ཁོས་གཏམ་རྒྱུད་འདི་
མཇུག་སྒྲིལ་དུས་ཀྱི་རྣམ་འགྱུར་ངས་ད་དུང་ཡང་ངེས་ཡོད། མཇུག་ཏུ་ཁོས་ཡར་ལངས་མ་
ཐག་ཁུ་ཚུར་གློ་བུར་དུ་བསྒྲེངས་ཏེ་མི་སུ་ཞིག་ཡིན་རུང་ཚང་མར་ངན་སྨྲས་ཁ་ནས་གང་
ཐོན་བྱེད་སྲིད་པ་སྟེ།
“མི་ངན། ཕར་རྒྱུགས་ཤིག བྱིས་ཤལ་ཁྱོད་ཀྱང་ཕར་རྒྱུགས། ཁྱོད་ནི་མ་རབས་དང་།
ཐ་ཤལ། ཁྲེལ་མེད། རང་རློམ་ཆེ་བ། གདུག་རྩུབ་ཅན། སྒེར་སེམས་ཆེ་བའི་སྲོག་ཆགས་
རེད། མི་ངན་ཁྱོད། རྒྱུགས་ཤིག” ཟེར་ངེས།
གཅིག
དེ་ནི་ལོ་ངོ་གསུམ་གོང་གི་དབྱར་ཁའི་དོན་ཞིག་ཡིན། ངས་མི་གཞན་དང་འདྲ་བར་
ཁུར་ཚ་རྒྱབ་ཏུ་འཁུར་ཐོག་ས་སྒང་གོང་མའི་ཆུ་ཚན་མགྲོན་ཁང་ནས་རྡོག་ཐོན་བྱས་ཏེ་
ཧུའེ་ཀའོ་རི་བོ་འཛེག་པར་ཕྱིན་པ་ཡིན། ཚང་མས་ཤེས་གསལ་ལྟར་ཧུའེ་ཀའོ་རི་བོར་
འཛེག་དགོས་ན་ཙེ་ཁྲོན་ཆུ་བོ་གྱེན་དུ་དེད་ནས་འགྲོ་དགོས། ངས་སྔོན་ཆད་ཧུའེ་ཀའོ་རི་
བོར་འཛེག་མྱོང་ལ། ཆང་གཡོས་རི་བོར་ཡང་འཛེགས་མྱོང་ལོས་ཡོད། དེར་བརྟེན་ང་ལ་སྣེ་
ཤན་མེད། རང་ཉིད་གཅིག་པུ་ཞོགས་པའི་སྨུག་པ་རབ་ཏུ་འཐིབས་པའི་ཙེ་ཁྲོན་གྲོག་རོང་
གི་ཕྱོགས་སུ་བསྐྱོད་པ་ཡིན། ཞོགས་པའི་སྨུག་པ་རབ་ཏུ་འཐིབས་པའི་ཙེ་ཁྲོན་གྲོག་རོང་
དུ་འབྱོར་དུས་འོན་ཀྱང་སྨུག་པ་དེ་དྭངས་རྒྱུའི་རྟགས་མཚན་ཅི་ཡང་མི་མཐོང་ཞིང་།
མི་དྭངས་པར་མ་ཟད། དེ་ལས་ལྡོག་སྟེ་ཇེ་སྟུག་ཏུ་འགྲོ། ངས་ཆུ་ཚོད་གཅིག་ཙམ་བསྐྱོད་པ་
ཡིན། སྐབས་ཤིག་ས་སྒང་གོང་མའི་ཆུ་ཚན་མགྲོན་ཁང་དུ་ཕྱིར་ལོག་བྱ་རྒྱུའི་བསམ་བློ་ཡང་
བཏང་ཡོད། ཡིན་ནའང་ས་སྒང་གོང་མར་ཕྱིར་ལོག་བྱེད་དགོས་ན་ད་དུང་སྨུག་པ་དྭངས་
རྒྱུར་བསྒུག་དགོས་པ་དང་། སྨུག་པ་ནི་སྐད་ཅིག་ཀྱང་མི་ཁོམ་པར་སྟུག་ཏུ་འགྲོ་གི་འདུག
“དབྱུགས་ཞོག བློ་ཐག་བཅད་དེ་མུ་མཐུད་འཛེག་ན་དགའ།” ངས་དེ་ལྟར་བསམ་བཞིན་
ཙེ་ཁྲོན་གྲོག་རོང་དེད་ནས་རི་སྐྱེས་སྨྱུག་དཀར་གྱི་ཚོམ་བུའི་དཀྱིལ་དུ་མུ་མཐུད་ནས་
བསྐྱོད་པ་ཡིན།
འོན་ཀྱང་མིག་མདུན་སྒྲིབ་མཁན་ནི་ད་དུང་ཡང་སྨུག་པ་སྟུག་པོ་དེ་རེད། སྨུག་པ་
སྟུག་པོའི་དཀྱིལ་ནས་སྦོམ་ཞིང་ཆེ་བའི་རི་སྐྱེས་མའོ་ཅུད་ཤིང་སྡོང་དང་། ཐུར་དུ་དུད་པའི་
ཐང་ཤིང་གི་ཡལ་འདབ་ལྗང་ཁུ་ཡང་ཡང་རིག་ཐུབ་པ་སྨྲ་མི་དགོས། གཞན་ཡང་ད་དུང་
རི་སྟེང་དུ་གློད་པའི་རྟ་དང་བ་ཕྱུགས་ཀྱང་མིག་མདུན་དུ་ཐོལ་གྱིས་ཐོན་འོང་། འོན་ཀྱང་
མཐོང་མ་ཐག་དེ་མུར་སྨུག་པ་སྟུག་པོའི་དཀྱིལ་དུ་ཡལ་འགྲོ། འགྲོ་བཞིན་འགྲོ་བཞིན་ངའི་
རྐང་པར་ཆག་བརྒྱབ་པ་དང་། ཕོ་བ་ཡང་རིམ་བཞིན་ལྟོགས་བྱུང་། དེའི་ཁར་སྨུག་ཆུས་
རབ་ཏུ་བརླན་པའི་རི་འཛེག་གྱོན་ཆས་དང་ཉལ་གདན་ཤིན་ཏུ་ལྕི་བར་གྱུར་པས་མཐར་
ང་རང་གཉའ་ཞུམ་དགོས་བྱུང་། ངས་བྲག་རྡོར་བརྡབ་པའི་ཆུ་ཕྲན་གྱི་བཞུར་སྒྲའི་རྗེས་སུ་
འབྲངས་ཏེ་ཁ་ཕྱིར་བསྐོར་ནས་ཙེ་ཁྲོན་གྲོག་རོང་གི་འོག་ཕྱོགས་སུ་བསྐྱོད་པ་ཡིན།
ངས་ཆུ་འགྲམ་གྱི་རྡོའི་སྟེང་དུ་བསྡད་དེ་སྔོན་ལ་ཟ་མ་བཟའ་བརྩི་བྱས། གླང་ཤའི་
ལྕགས་ཀྲིན་ཞིག་ཁ་ཕྱེ་བ་དང་། ཤིང་སྐམ་གྱི་ཡལ་ག་འགའ་བསྒྲུགས་ཏེ་མེ་སྤར། ལས་
དེ་དག་བྱེད་པར་ཕལ་ཆེར་དུས་ཡུན་སྐར་མ་བཅུ་གྲངས་ཤིག་སྤྱད་པ་ཡིན། སྐབས་དེར་
ནམ་ཡང་དགྲ་ཁ་མི་ལ་གཏོད་པའི་སྨུག་པ་དེ་དུས་གང་ཞིག་ནས་རིམ་བཞིན་དྭངས་འགོ་
ཚུགས་སོང་། ངས་གོར་སོབ་འཆའ་བཞིན་ལག་འདོགས་ཆུ་ཚོད་ལ་ལྟ་ཙམ་བྱས་པས་ད་
ལྟ་ཆུ་ཚོད་བཅུ་དང་སྐར་མ་ཉི་ཤུ་ལྷག་ཙམ་ཟིན་འདུག འོན་ཀྱང་ང་དེ་བས་ཧང་སངས་
པ་ནི་ངའི་ལག་འདོགས་ཆུ་ཚོད་ཀྱི་ཤེལ་སྒོ་སྒོར་མོའི་ཁེབས་གཅོད་སྟེང་དུ་འཇིགས་སུ་
རུང་བའི་ངོ་གདོང་ཞིག་འཕྲོས་བྱུང་། ང་ཧོན་ཐོར་ཏེ་ཁ་ཕྱིར་བསྐོར་ནས་ལྟ་དུས། དྲང་པོར་
བཤད་ན་དེ་ནི་ངས་ཆུ་བྱིས་མཐོང་བ་ཐེངས་དང་པོ་ཡིན། ངའི་རྒྱབ་ཕྱོགས་ཀྱི་རྡོ་ཞིག་གི་
སྟེང་དུ་རི་མོའི་ནང་ནས་མཐོང་བ་དང་ཇི་མ་ཇི་བཞིན་ཡིན་པའི་ཆུ་བྱིས་ཤིག་ཡོད་པ་དེས་
ལག་པ་གཅིག་སྟག་པ་དཀར་པོའི་སྡོང་རྐང་ཞིག་ལ་འཆང་ཡོད་པ་དང་། ལག་པ་གཞན་དེ་
མིག་གི་སྟེང་དུ་བཞག་སྟེ་ཡ་མཚན་ཤིན་ཏུ་ཆེ་བ་ལྟར་ང་ལ་ཐུར་ལྟ་བྱེད།
ང་སྐད་ཅིག་ཉིད་ལ་ཧ་ལས་ཧོན་ཐོར་དུ་གྱུར་ཏེ་རེ་ཞིག་ལུས་པོ་འགུལ་ཙམ་ཡང་
བྱས་མེད། ཕལ་ཆེར་ཆུ་བྱིས་ཀྱང་སྐྲག་པ་འདྲ་སྟེ། མིག་སྟེང་གི་ལག་པའང་སྒུལ་མ་སོང་།
འཁྱུག་ཙམ་སོང་རྗེས་ངས་ཐོལ་གྱིས་ཡར་ལངས་ཏེ་རྡོ་སྟེང་གི་ཆུ་བྱིས་ལ་གཏད་ནས་
མཆོངས་པ་ཡིན། དུས་མཚུངས་སུ་ཆུ་བྱིས་ཀྱང་བྲོས་སོང་། མ་རེད། ཚུགས་ཀར་བལྟས་ན་
ཕལ་ཆེར་བྲོས་སོང་བ་འདྲ། དོན་དངོས་སུ་ཁོས་ཁ་བསྐོར་མ་ཐག་དེ་མུར་མཐོང་རྒྱུ་མེད་པར་
གྱུར་སོང་། ང་དེ་བས་ཀྱང་སྐྲག་བྱུང་། ཁ་ཕྱིར་བསྐོར་ནས་ཕྱོགས་བཞིའི་རི་སྐྱེས་སྨྱུག་དཀར
གྱི་ཚོམ་བུར་བལྟས་པ་ཡིན། མ་གཞིར་ཆུ་བྱིས་ཀྱིས་བྲོས་འགྲོ་བའི་ཚུལ་ཞིག་བསྟན་མོད།
ང་དང་བར་ཐག་རྨིད་གཉིས་གསུམ་གྱིས་ཆོད་པའི་ས་ནས་ཁ་ཕྱིར་བསྐོར་ཏེ་ང་ལ་ལྟ་གིན་
འདུག དེ་ལ་ཡ་མཚན་སྐྱེ་དགོས་དོན་གང་ཡང་མེད། ང་རང་བསམ་ཡུལ་ལས་འདས་སུ་
འཇུག་མཁན་ནི་ཆུ་བྱིས་ཀྱི་ལུས་སྟེང་གི་ཚོན་མདོག་དེ་རེད། རྡོའི་སྟེང་ནས་ང་ལ་ལྟ་བའི་ཆུ་
བྱིས་དེའི་ལུས་ཧྲིལ་པོ་ཐལ་མདོག་ཡིན་ཡང་ད་ལྟའི་ཆུ་བྱིས་དེ་ལུས་ཧྲིལ་པོ་ལྗང་ཁུར་གྱུར་
འདུག ངས་སྐད་ཤུགས་ཆེན་པོས “བྱོལ་སོང” ཞེས་སྨྲས་ཏེ་ཆུ་བྱིས་ལ་གཏད་ནས་མཆོངས་
ཕྱིན་པ་ཡིན། ཆུ་བྱིས་བྲོས་འགྲོ་བ་ལོས་ཡིན། ཕལ་ཆེར་དེ་རྗེས་ཀྱི་ཆུ་ཚོད་ཕྱེད་ཀའི་ནང་ངས་
རི་སྐྱེས་སྨྱུག་དཀར་ཚོམ་བུའི་དཀྱིལ་དུ་ཕར་འགྲོ་ཚུར་འོང་བྱས་པ་དང་། བྲག་རྡོའི་སྟེང་དུ་
ཡར་འཛེག་མར་མཆོང་བྱས་ཏེ་ཅི་ལའང་མ་འཛེམ་པར་ཆུ་བྱིས་ཀྱི་རྗེས་བསྙེགས་པ་ཡིན།
ཆུ་བྱིས་བརྒྱུགས་ཚེ་ཆེས་མགྱོགས་པ་ནི་སྤྲེའུ་ལས་ཞན་པ་གཏན་ནས་མི་འདུག ངས་
བློ་རྩེ་གཅིག་སྒྲིམ་གྱིས་ཆུ་བྱིས་བདའ་རྒྱུ་ཁོ་ནར་གཡེང་སྐབས་ཆུ་བྱིས་ཀྱིས་ཐེངས་མང་གར་
སོང་མཐོང་རྒྱུ་མེད་པར་བརྒྱུགས་འགྲོ། དེས་ག་ལ་ཚད། ད་དུང་ང་རྐང་འདྲེད་ཤོར་ཏེ་ཐེངས་
མང་འགྱེལ་བྱུང་། འོན་ཀྱང་ངས་རྗེས་བསྙེགས་ནས་ཡལ་ག་སྦོམ་པོ་རིང་དུ་བརྐྱངས་པའི་
ཆ་རའི་སྡོང་རྒན་ཞིག་གི་འོག་ཏུ་སླེབས་དུས་སྟབས་ལེགས་པ་ཞིག་ལ་དེ་གར་གློད་པའི་བ་
ཕྱུགས་ཤིག་གིས་ཆུ་བྱིས་ཀྱི་བགྲོད་ལམ་བཀག་ཡོད་པར་མ་ཟད། དེ་ནི་རྭ་ཅོ་སྦོམ་ཞིང་མིག་
ནང་དུ་ཁྲག་ཐིག་གིས་ཁེངས་པའི་བ་མོ་ཞིག་རེད། ཆུ་བྱིས་ཀྱིས་བ་ཕྱུགས་དེ་མཐོང་མ་ཐག་
སྐད་ངན་འདོན་བཞིན་མགོ་རྟིང་ལོག་པ་ལྟར་ཅུང་མཐོ་བའི་སྨྱུག་དཀར་ཚོམ་བུའི་དཀྱིལ་དུ་
འཛུལ་སོང་། ངའི། ངའི་སེམས་ལ “ད་སྟབས་ལེགས་སོང” སྙམ་སྟེ་གློ་བུར་དུ་རྗེས་བསྙེགས་
ནས་མཐའ་འདེད་གཏོང་བར་ཕྱིན་པ་ཡིན། འོན་ཀྱང་ངས་དེ་གར་ཁུང་བུ་ཞིག་ཡོད་པ་མི་
ཤེས་པས་ངའི་སོར་རྩེ་ཆུ་བྱིས་ཀྱི་འཇམ་ཀྱུག་ཀྱུག་གི་སྒལ་པར་ཐུག་མ་ཐག་ང་རང་གློ་བུར་
དུ་མགོ་རྟིང་ལོག་ནས་མུན་ནག་གི་ནང་དུ་ལྷུངས་བྱུང་། འོན་ཏེ་ང་ཚོའི་མི་སེམས་ཀྱིས་ཀྱང་
ཉེན་ཁ་ཤིན་ཏུ་ཆེ་བའི་དུས་ན་ཚོད་མེད་པའི་དོན་དག་འགའ་ཞིག་ལ་བསམ་བློ་གཏོང་སྲིད།
ངས “ཨ་རོ” ཞེས་སྐད་བརྒྱབ་ཅིང་། སེམས་ནང་དུ་དེ་མ་ཐག་ས་སྒང་གོང་མའི་ཆུ་ཚན་
མགྲོན་ཁང་གི་འགྲམ་དུ “ཆུ་བྱིས་ཟམ་པ” ཞིག་ཡོད་པ་དེ་དྲན་འོང་། དེའི་རྗེས་སུ། དེའི་
རྗེས་ཀྱི་གནས་ཚུལ་ངས་ངེས་མི་འདུག དེ་དུས་ང་རང་ལ་མིག་མདུན་དུ་གློག་འཁྱུག་པ་ལྟ་
བུ་ཁོ་ནའི་ཚོར་སྣང་ཞིག་བྱུང་བ་ལས་གཞན་འདི་ཡིན་མེད་པར་དྲན་མེད་དུ་བརྒྱལ་འདུག
གཉིས།
མཐར་དྲན་པ་སད་དེ་མིག་གདངས་ནས་ལྟ་དུས་ང་རང་ཏག་ཏག་གན་རྐྱལ་ལོག་
ཡོད་པ་དང་། མཐའ་འཁོར་དུ་ཆུ་བྱིས་ཁྱུ་ཞིག་རུབ་ནས་བསྡད་འདུག དེ་དག་གི་ནང་ན་
ཁ་ཆེན་གྱི་སྟེང་དུ་སྣ་བཙིར་གྱི་མིག་ཤེལ་གྱོན་པའི་ཆུ་བྱིས་ཤིག་ཡོད་པ་དེས་ངའི་གམ་དུ་
པུས་མོ་བཙུགས་ནས་ཉན་བརྟག་ཡོ་བྱད་ངའི་བྲང་སྟེང་དུ་འཛུགས་ཀྱིན་འདུག ཆུ་བྱིས་
དེས་ངས་མིག་གདངས་པ་མཐོང་མ་ཐག་ང་ལ “འགུལ་མི་རུང” ཟེར་བའི་ལག་བརྡ་ཞིག་
བཏང་བ་དང་། དེ་ནས་རྒྱབ་ཕྱོགས་ཀྱི་ཆུ་བྱིས་ལ “Quax, quaxo ” ཞེས་བཤད་སོང་།
སྐབས་དེར་ཆུ་བྱིས་གཉིས་ཀྱིས་གང་ཞིག་ནས་འཁྱེར་ཡོང་བ་མི་ཤེས་པའི་འགྱོགས་ཁྲི་
ཞིག་བཏེགས་ཡོང་། ང་འགྱོགས་ཁྲིའི་སྟེང་དུ་སྤོས་ཐོག་ཆུ་བྱིས་ཁྱུ་ཞིག་གིས་མཐའ་ནས་
བསྐོར་ཏེ་འཇམ་ཐིང་ཐིང་ངང་ཁྲོམ་ལམ་མང་པོ་བརྒལ་སོང་། གཡས་གཡོན་གྱི་ཁྲོམ་ལམ་
ནི་དངུལ་སྟེགས་ཁྲོམ་ལམ་ཆེན་མོ་ལས་ཞན་པ་ཡེ་ནས་མེད་ཅིང་། རི་སྐྱེས་མའོ་ཅུད་ཤིང་
སྡོང་གི་བསིལ་གྲིབ་འོག་ཏུ་ཚོང་ཁང་སྣ་ཚོགས་ཀྱིས་ཉི་སྒྲིབ་སྤྱིལ་བུ་བཀབ་ཡོད་པ་དང་།
དེ་མིན་རླངས་འཁོར་འགའ་ཞིག་ལྗོན་པའི་བསིལ་གྲིབ་ཀྱི་ལམ་དུ་སྐྱོད་བཞིན་འདུག
ཅུང་ཙམ་ལས་མ་འགོར་བར་འགྱོགས་ཁྲི་སྲང་ལམ་ཆུང་ངུ་ཞིག་ལ་ཁ་བསྒྱུར་ཏེ་ང་ཁྱིམ་
ཚང་ཞིག་གི་ནང་དུ་བསྐྱལ། རྗེས་སུ་གནས་འདི་ནི་མིག་ཤེལ་སྣ་བཙིར་གྱོན་པའི་ཆུ་བྱིས་
དེའི་ཁྱིམ་ཡིན་པ་ངས་གཞི་ནས་ཤེས་བྱུང་། མིང་ལ་ཁྲ་ཁེ་ཟེར་བའི་སྨན་པ་ཞིག་གི་ཁྱིམ་
རེད། ཁྲ་ཁེས་ང་རང་སྤུས་ཤིན་ཏུ་དག་པའི་མལ་ཁྲི་ཞིག་གི་སྟེང་དུ་བསྙལ་བ་དང་། དེ་ནས་
ང་ལ་མིང་ཅི་ཡིན་མི་ཤེས་པའི་སྨན་ཆུ་དྭངས་མ་ཕོར་པ་གང་བྱིན་བྱུང་། ང་རང་མལ་ཁྲིའི་
སྟེང་དུ་ལུས་པས་ཁྲ་ཁེའི་བཀོད་སྒྲིག་ལ་ཉན་རྒྱུ་ཁོ་ནར་ཟད། དོན་དམ་དུ་ངའི་ལུས་སྟེང་
གི་རུས་ཚིགས་ཚང་མར་ན་ཟུག་ཤིན་ཏུ་ཆེ་བས་འགུལ་རྩ་བ་ནས་མི་ཐུབ།
ཁྲ་ཁེས་ཉིན་ལྟར་ང་ལ་ཐེངས་གསུམ་རེ་ལྟ་བར་ཡོང་ངེས་ལ། ཧ་ལམ་ཉིན་གསུམ་རེར་
ངས་ཐོག་མར་མཐོང་བའི་ཆུ་བྱིས་ཏེ། མིང་ལ་པཱ་ཀུ་ཟེར་བའི་ཆུ་བྱིས་ཉ་པ་དེས་ཏན་ཏན་ང་
ལ་ཐེངས་རེ་ལྟ་བར་ཡོང་ངེས། ང་ཚོ་མི་ཡིས་ཆུ་བྱིས་ཤེས་རྟོགས་ཐུབ་པ་དང་བསྡུར་ན་ཆུ་
བྱིས་ཀྱིས་ང་ཚོ་མིའི་རིགས་ཤེས་རྟོགས་ཐུབ་པ་ནི་ལྡབ་མང་པོས་མང་བ་འདུག དེ་ནི་ཕལ་
ཆེར་ཆུ་བྱིས་ཀྱིས་གསོན་བཟུང་བྱས་པའི་མིའི་རིགས་ནི་ང་ཚོ་མིའི་རིགས་ཀྱིས་གསོན་
བཟུང་བྱས་པའི་ཆུ་བྱིས་ལས་ཆེས་མང་བས་ཡིན་ཤས་ཆེ། མ་གཞིར་གསོན་བཟུང་ཞེས་པའི་
ཚིག་འདི་བཀོལ་ན་དེ་ཙམ་གནད་དུ་འཁེལ་མེད་མོད། ང་ཚོ་མིའི་རིགས་ཀྱིས་ངའི་སྔོན་
ལའང་རྒྱུན་དུ་ཆུ་བྱིས་ཀྱི་རྒྱལ་ཁབ་ཏུ་ཡོང་གིན་ཡོད་པར་མ་ཟད། མི་དེ་ཚོའི་ནང་ནས་མི་
ཉུང་བ་ཞིག་གིས་མི་ཚེ་གང་པོ་ཆུ་བྱིས་རྒྱལ་ཁབ་ཏུ་བསྡད་ཡོད། ཁྱེད་ཀྱིས་ཅིའི་ཕྱིར་ཡིན་
ཟེར་རམ། གང་ཡིན་ཞེ་ན། ང་ཚོ་ཆུ་བྱིས་མིན་ཞིང་། ང་ཚོ་མི་ཡིན་པའི་ཆ་ནས་དམིགས་
བསལ་གྱི་དབང་ཆ་ཡོད་པ་དང་། ལས་ཀ་མ་བྱས་ཀྱང་ཟ་མ་ཟ་རྒྱུ་ཡོད་པས་རེད། དོན་དངོས་
ཐོག་ངས་པཱ་ཀུའི་ངག་ལས་ཐོས་པ་ལྟར་ན་ལོ་ན་གཞོན་པའི་ལམ་བཟོ་བ་ཞིག་ཀྱང་སྟེས་
དབང་དུ་རྒྱལ་ཁབ་འདིར་སླེབས་རྗེས་ཆུ་བྱིས་མོ་ཞིག་བག་མར་བླངས་ཏེ་མ་ཤི་བར་དུ་འདི་
གར་བསྡད་འདུག ཆུ་བྱིས་མོ་དེ་རྒྱལ་ཁབ་འདིར་མཛེས་ཤོས་ལོས་ཡིན། འོན་ཏེ་ཆུ་བྱིས་མོ་
གཞན་གྱིས་ལམ་བཟོ་བ་ཁྱོ་བོ་དེར་མགོ་གཡོགས་བཏང་བའི་རྩལ་ཡང་ངོ་མཚར་ཤིན་ཏུ་ཆེ།
གཟའ་འཁོར་གཅིག་ཙམ་གྱི་རྗེས་སུ་རྒྱལ་ཁབ་འདིའི་བཅའ་ཁྲིམས་ཀྱི་གཏན་འབེབས་
ལྟར་ང་རང་ལ “དམིགས་བསལ་སྲུང་སྐྱོབ་ཐོབ་པའི་གྲོང་མི” ཞིག་ཡིན་པའི་ཆོག་མཆན་
ཐོབ་པས་ཁྲ་ཁེ་ཚང་གི་ཉེ་འགྲམ་དུ་བསྡད་པ་ཡིན། མ་གཞི་ངའི་ཁང་པ་ཆུང་ནའང་ཕར་
བལྟས་ན་ཧ་ཅང་དཔེ་གསར་ཞིག་རེད། རྒྱལ་ཁབ་འདིའི་ཤེས་རིག་དང་ང་ཚོ་མིའི་རིགས་ཀྱི་
ཤེས་རིག་སྟེ། མ་མཐར་ཡང་འཇར་པན་གྱི་ཤེས་རིག་དང་ཁྱད་པར་ཆེན་པོ་གཏན་ནས་མི་
འདུག སྲང་ལམ་དང་བར་ཐག་ཉེ་བའི་ངའི་ཁྱིམ་གྱི་མགྲོན་སྣེ་ཁང་གི་ཟུར་ཞིག་ཏུ་རྣོ་སྦྲེང་
ཆུང་གྲས་ཤིག་ཡོད་པ་དང་། གྱང་ལྡེབས་སུ་ད་དུང་སྒྲོམ་བསྒར་བའི་ཟངས་བརྐོས་རུལ་བཟོས་
རི་མོ་ཞིག་བཀལ་ཡོད། གལ་ཆེ་ཤོས་ནི་ཁང་པ་དང་། ཅོག་ཙེ། རྐུབ་བཏེགས་སོགས་ཚང་མའི་
ཆེ་ཆུང་གི་ཚད་གཞི་ཆུ་བྱིས་ཀྱི་ལུས་གཏོས་ལ་གཞིགས་ནས་བཟོས་ཡོད་པ་ན་ང་རང་བྱིས་
པའི་ཁང་ཆུང་ནང་དུ་བཅུག་པ་དང་འདྲ་བས་དེ་ཁོ་ན་སྟབས་བདེ་དེ་ཙམ་མི་འདུག
ས་སྲོད་ཀྱི་དུས་སུ་སླེབས་མ་ཐག་ངས་མགྲོན་སྣེ་ཁང་དེའི་ནང་དུ་ཁྲ་ཁེ་དང་པཱ་ཀུར་
སྣེ་ལེན་བྱེད་པ་དང་། ཁོ་ཚོ་དང་མཉམ་དུ་ཆུ་བྱིས་ཀྱི་སྐད་བརྡ་སློབ་སྦྱོང་བྱེད་ཀྱི་ཡོད། མ་
རེད། ཁོ་ཚོ་དང་མཉམ་དུ་སློབ་སྦྱོང་བྱེད་པ་ཁོ་ན་མིན། ང་རང “དམིགས་བསལ་སྲུང་སྐྱོབ་
ཐོབ་པའི་གྲོང་མི” ཞིག་ཡིན་པས་སུས་ཀྱང་ང་ལ་ཡ་མཚན་གྱི་སེམས་པ་བཅངས་ཡོད།
ཉིན་ལྟར་ཁྲ་ཁེ་ཆེད་མངགས་ཁོ་པའི་ཁྲག་ཤེད་འཇལ་བར་གདན་འདྲེན་ཞུ་མཁན་ཤེལ་སྒོ་
ཀུང་སིའི་སྦྱིན་བདག་ཀའེ་ལུ་ཡང་ངའི་འདི་གར་ཡོང་གི་ཡོད། ཡིན་ནའང་ཐོག་མའི་ཟླ་
ཕྱེད་ཙམ་གྱི་རིང་ལ་ང་རང་དང་ཉེ་ཤོས་ནི་པཱ་ཀུ་ཟེར་བའི་ཉ་པ་དེ་རང་ཡིན།
ཚ་སོབ་སོབ་ཀྱི་ས་སྲོད་ཅིག་ལ་ང་དང་ཉ་པ་པཱ་ཀུས་ངའི་ཁང་པའི་ནང་གི་ཅོག་
ཙེའི་ཟུར་གཉིས་སུ་ཁ་སྤྲོད་དུ་བསྡད་པ་ཡིན། སྐབས་དེར་པཱ་ཀུ་གང་ཞིག་བསམས་པ་མི་
ཤེས་ཏེ། ཁོས་གློ་བུར་དུ་སྐད་ཆ་མི་ཤོད་པར་མ་ཟད། མིག་ཆེར་བགྲད་དེ་འགུལ་ཙམ་ཡང་
མི་བྱེད་པར་ང་ལ་ཅེར་འོང་། ང་ངོ་མ་ཡ་མཚན་སྐྱེས་ཏེ “Quax, Bag, quo quel
quan? ”
ག་རེ་བྱས་སོང་ངམ” ཟེར་བའི་དོན་རེད། འོན་ཀྱང་པཱ་ཀུས་ལན་མི་འདེབས། ཁོས་ལན་མི་
འདེབས་པར་མ་ཟད། ད་དུང་གློ་བུར་དུ་ཡར་ལངས་ཏེ་དེ་མུར་ལྕེ་བསྣར་འོང་། ཚུལ་དེ་ནི་
སྦལ་པས་མཆོངས་ཡོང་བ་དང་འདྲ། ང་དེ་བས་སྐྲག་བྱུང་། ག་ལེར་རྐུབ་བཏེགས་ཀྱི་སྟེང་
ནས་ཡར་ལངས་ཏེ་སྒེའུ་ཁུང་ནས་འབྲོ་རྩིས་བྱས་པ་ཡིན། སྟབས་ལེགས་པ་ཞིག་ལ་སྐབས་
དེར་སྨན་པ་ཁྲ་ཁེ་སླེབས་བྱུང་།
“ཀྱེ།པཱ་ཀུ།ག་རེ་བྱེད་ཀྱི་ཡིན།”
ཁྲ་ཁེས་མིག་ཤེལ་སྣ་བཙིར་དེ་བཏགས་ཏེ་པཱ་ཀུར་ལྡིར། སྐབས་དེར་བལྟས་ཚོད་ལ་པཱ་
ཀུ་ངོ་གནོང་བ་དང་ཧ་ཅང་འདྲ་ཞིང་། མགོ་བོ་ལན་མང་འཕུར་ཏེ་ཁྲ་ཁེར་བཟོད་གསོལ་
ཞུས་པ་སྟེ།
“ངོ་མ་དགོངས་པ་མ་ཚོམ། དོན་དམ་དུ་ངས་སྐུ་ངོ་འདི་སྐྲག་པའི་ཚུགས་ཀ་དེ་མཐོང་
དུས་དགོད་བྲོ་པོ་ཞིག་འདུག དེར་བརྟེན་རང་གཤིས་དང་བསྟུན་ནས་ཁོང་ལ་ཀུ་རེ་ཞིག་
བརྩེས་པ་ཡིན། སྐུ་ངོ་མཆོག་གིས་གུ་ཡངས་གནང་རོགས” ཟེར།
གསུམ།
གཤམ་དུ་མ་བརྗོད་པའི་སྔོན་ལ་ངས་ངེས་པར་དུ་ཆུ་བྱིས་ཟེར་བ་དེ་གང་ཞིག་ཡིན་
པ་ངོ་སྤྲོད་ཅིག་བྱེད་ཀྱི་ཡིན། ད་བར་ཆུ་བྱིས་ཟེར་བའི་སྲོག་ཆགས་དེ་གནས་ཡོད་མེད་
ཀྱི་གནད་དོན་དེ་ནི་དེ་རིང་ཡང་ཐག་མ་ཆོད་པའི་གནད་དོན་ཞིག་རེད། ཡིན་ནའང་
ང་རང་ཉིད་ཁོ་ཚོའི་ཁྲོད་དུ་འཚོ་བ་བསྐྱལ་མྱོང་ཡོད་པས་དེར་བརྟེན་ཁོ་ཚོ་གནས་ཡོད་
པར་དོགས་པ་དེ་འདྲ་གནང་མི་དགོས། འོ་ན། གལ་ཏེ་སྲོག་ཆགས་དེ་ཅི་འདྲ་ཞིག་ཡིན་
པ་བཤད་དགོས་ན། དེའི་མགོ་བོར་སྤུ་ཐུང་ཡོད་པ་ནི་སྨོས་མི་དགོས། རྐང་སོར་དང་ལག་
སོར་བར་ཤ་དྲ་ཡོད་པ་དེ་ཡང《 ཆུ་སྟག་ལ་མདོ་ཙམ་བརྟགས་པ》 ཞེས་པའི་ནང་དུ་བཀོད་
པ་དང་ཁྱད་པར་ཆེན་པོ་གང་ཡང་མི་འདུག ཆུ་བྱིས་ཀྱི་གཟུགས་པོའི་རིང་ཚད་ལ་རྨིད་
གཅིག་ཙམ་ཡོད་པ་དང་། ལུས་པོའི་ལྗིད་ཚད་ལ་སྨན་པ་ཁྲ་ཁེས་བཤད་པ་ལྟར་ན་ཧ་ལམ་
སྟེགས་རྒྱ‘ཉི་ཤུ་ནས་སུམ་ཅུ་བར་ཡོད་ཟེར། བཤད་ཚུལ་ལྟར་ན་སྐབས་འགར་སྟེགས་རྒྱ་
ལྔ་བཅུ་ཟིན་པའི་ཆུ་བྱིས་ཆེན་པོའང་ཡོད་སྐད་འདུག གཞན་ཡང་མགོ་བོའི་སྤྱི་གཙུག་
གི་དཀྱིལ་དུ་འཇོང་དབྱིབས་ཀྱི་ཀྱོང་ཀྱོང་ཞིག་ཡོད་ཅིང་། ཀྱོང་ཀྱོང་དེ་ལོ་ན་ལོན་པ་དང་
འབྲེལ་ཇེ་མཁྲེགས་ནས་ཇེ་མཁྲེགས་སུ་འགྱུར་འགྲོ། དོན་དངོས་སུ་ལོ་ན་རྒས་པའི་པཱ་ཀུའི་
ཀྱོང་ཀྱོང་དང་ལོ་ན་གཞོན་པའི་ཁྲ་ཁེའི་ཀྱོང་ཀྱོང་གཉིས་ཀྱི་ལག་པའི་ཚོར་སྣང་རྩ་བ་ནས་
མི་འདྲ། འོན་ཀྱང་ཆེས་བསམ་གྱིས་མི་ཁྱབ་པ་ནི་ཆུ་བྱིས་ཀྱི་སྐྱི་པགས་ཀྱི་ཁ་དོག་དེ་རེད།
ཆུ་བྱིས་ཀྱི་སྐྱི་པགས་ཀྱི་ཁ་དོག་དེ་ང་ཚོ་མིའི་སྐྱི་པགས་ཀྱི་ཁ་དོག་དང་མི་འདྲ་བ་གཏན་
ཁེལ་རེད། དེ་ནི་ཉེ་འགྲམ་ཁོར་ཡུག་གི་ཚོས་གཞིའི་འགྱུར་ལྡོག་ལ་བལྟོས་ནས་འགྱུར་
འགྲོ་གི་འདུག དཔེར་ན། རྩྭ་གསེབ་ཏུ་ཡོད་སྐབས་ལྗང་སེར་དུ་འགྱུར་བ་དང་། བྲག་སྟེང་
དུ་ཡོད་སྐབས་བྲག་རྡོ་དང་འདྲ་བའི་ཐལ་མདོག་ཏུ་འགྱུར་གྱི་རེད། ནུས་པ་དེ་ཆུ་བྱིས་ཁོ་
ནར་ཡོད་པ་གཏན་ནས་མིན་པར་མདོག་འགྱུར་ད་བྱིད་ལའང་ཡོད། ཡང་མིན་ན་ཆུ་བྱིས་
ཀྱི་སྐྱི་པགས་ཀྱི་གྲུབ་ཆའི་ནང་དུ་མདོག་འགྱུར་ད་བྱིད་དང་འདྲ་བའི་དངོས་པོ་གང་ཞིག་
ཡོད་སྲིད། ངས་དོན་དངོས་དེ་མཐོང་སྐབས་དམངས་སྲོལ་རིག་པའི་ཡིག་རིགས་དྲན་བྱུང་།
དེའི་ནང་དུ་ནུབ་ཕྱོགས་རྒྱལ་ཁབ་ཀྱི་ཆུ་བྱིས་ཀྱི་ཁ་དོག་ནི་ལྗང་ཁུ་ཡིན་པ་དང་། བྱང་ཤར་
གྱི་ཆུ་བྱིས་ནི་དམར་པོ་ཡིན་པ་བཤད་འདུག ངས་ད་དུང་པཱ་ཀུར་རྗེས་སྙེག་བྱེད་སྐབས་གློ་
བུར་དུ་པཱ་ཀུ་གང་དུ་སོང་བ་མི་ཤེས་པ་དང་། མཐོང་རྒྱུ་མེད་པར་གྱུར་པ་དེ་དྲན་བྱུང་། ད་
དུང་ཆུ་བྱིས་ཀྱི་སྐྱི་པགས་ཀྱི་འོག་ཏུ་ཚི་ལུ་ཅུང་མཐུག་ཙམ་འདུག མ་གཞིར་ས་འོག་གི་
རྒྱལ་ཁབ་དེའི་དྲོད་ཚད་ཅུང་དམའ(དྲོད་ཚད་ཧྭ་ཧྲི་ལྔ་བཅུའི་ཡས་མས)ཡང་ཆུ་བྱིས་ཀྱིས་
ལྭ་བ་གོན་མི་ཤེས། ཆུ་བྱིས་ཚང་མས་མིག་ཤེལ་གྱོན་པ་དང་། ཐ་མག་གི་སྒམ་ཆུང་འཁྱེར་
བ། དངུལ་ཁུག་ཡོད་པ་ལོས་ཡིན། ཆུ་བྱིས་ལ་བྱི་བ་ཁུག་ཅན་དང་འདྲ་བར་གྲོད་ཁོག་སྟེང་
དུ་ཁུག་མ་ཞིག་ཡོད་པས་དེས་ན་དངོས་པོ་དེ་དག་འཇུག་པར་སྟབས་བདེ་པོ་ཡོད། འོན་
ཀྱང་ང་རང་དགོད་ཤོར་བ་ནི་ཆུ་བྱིས་ཀྱིས་ཐ་ན་སྐེད་པའང་མི་འགེབས། སྐབས་འགར་
ངས་པཱ་ཀུར་ཆུ་བྱིས་ལ་གོམས་གཤིས་དེ་འདྲ་ཡོད་དོན་ཅི་ཡིན་པ་འདྲི་གིན་ཡོད། སྐབས་
དེར་པཱ་ཀུས་མགོ་བོ་རྒྱབ་ཏུ་དགྱེས་ཏེ་ཧ་ཧ་ཞེས་དགོད་པ་དང་། མཇུག་མཐར་ཁོས་ང་ལ་
བཏབ་པའི་ལན་ནི “ང་ནི་ཁྱེད་རང་བཀབ་པ་དེར་གད་མོ་ཤོར་གྱི་འདུག" ཟེར།
བཞི།
ངས་རིམ་བཞིན་ཆུ་བྱིས་ཀྱི་རྒྱུན་སྤྱོད་སྐད་བརྡ་རྟོགས་པས་དེར་བརྟེན་ཆུ་བྱིས་ཀྱི་
ཡུལ་སྲོལ་གོམས་གཤིས་ཀྱང་རྟོགས་ཐུབ་པ་བྱུང་། དེའི་ནང་ནས་རྟོགས་དཀའ་ཤོས་ནི་
ང་ཚོས་ནན་ཏན་བྱེད་པའི་བྱ་དངོས་ལ་ཆུ་བྱིས་ཀྱིས་བཞད་གད་ཀྱི་རྒྱུ་རུ་འཛིན་པ་དང་།
དུས་མཚུངས་སུ་ང་ཚོ་མིའི་རིགས་ཀྱིས་བཞད་གད་ཀྱི་རྒྱུ་རུ་འཛིན་པའི་དོན་དག་ལ་ཆུ་
བྱིས་ཀྱིས་ནན་ཏན་བྱེད་པ་སྟེ། ཁོ་ཚོར་མགོ་མེད་མཇུག་མེད་ཀྱི་གོམས་གཤིས་དེ་འདྲ་ཞིག་
འདུག དཔེར་ན། ང་ཚོ་མིའི་རིགས་ཀྱིས་ནན་ཏན་ངང་དྲང་བདེན་དང་མི་ཆོས་ལ་སོགས་
པར་བསམ་གཞིགས་བྱེད་མོད། ཆུ་བྱིས་ནི་དེ་དག་ཐོས་རྗེས་གད་རྒྱངས་ཆེན་པོ་ཤོར་འགྲོ།
དེ་ཡང་གསལ་པོར་བཤད་ན་ཁོ་ཚོས་བཤད་པའི་བཞད་གད་ཀྱི་རྒྱུ་དང་ང་ཚོས་བཤད་པའི་
བཞད་གད་ཀྱི་རྒྱུའི་ཚད་གཞི་གཏན་ནས་མི་འདྲ། ངས་ཐེངས་ཤིག་སྨན་པ་ཁྲ་ཁེ་དང་བུ་
བཙའ་ཚོད་འཛིན་གྱི་གནད་དོན་ཁ་བརྡ་བྱས་པ་ཡིན། ངས་བཤད་པར་ཉན་རྗེས་ཁྲ་ཁེས་
ཁ་ཆེར་གདངས་ནས་གད་མོ་བགད་པས་ཅུང་ཙམ་མིན་ན་མིག་ཤེལ་སྣ་བཙིར་དེ་ཡང་ས་
ལ་ལྷུང་སོང་། ང་ཁོང་ཁྲོ་ལོས་ཟ། དེས་ན་ཁོ་ལ་བགད་རྒྱུ་ཅི་ཡོད་པ་ནན་འདྲི་བྱས་པ་ཡིན།
གང་ལྟར་ངས་ངེས་པའི་ཁྲ་ཁེའི་ལན་ནི་སྤྱིར་ན་འདི་འདྲ་རེད། ཞིབ་ཆའི་ཐད་ཕལ་ཆེར་
མང་ཉུང་ལ་མ་བལྟོས་པར་ནོར་འཕྱུག་ཡོད་སྲིད། གང་ཡིན་ཞེ་ན། ཇི་ལྟར་བཤད་ཀྱང་དེ་
དུས་ངས་ཆུ་བྱིས་ཀྱི་སྐད་ཆར་ད་དུང་གོ་བ་ཡོངས་སུ་ལོན་མི་ཐུབ།
“ཕ་མའི་སྟབས་བདེ་ཁོ་ནར་བསམ་བློ་གཏོང་བ་ནི་ཧ་ཅང་དགོད་ཤོར་བ་ཞིག་དང་
སྒེར་སེམས་ཆེ་དྲགས་པ་ཞིག་རེད།”
དེ་ལས་ལྡོག་པར་ང་ཚོ་མིའི་ལྟ་ཕྱོགས་ནས་བལྟས་ན་ཆུ་བྱིས་ལ་བྱིས་པ་སྐྱེ་བ་ལས་
དགོད་བྲོ་བ་ཞིག་གཏན་ནས་མེད། དོན་དངོས་ཐོག་ཉིན་འགའ་འདས་རྗེས་ངས་པཱ་ཀུའི་
ཁང་ཆུང་ནང་དུ་པཱ་ཀུའི་ལྕམ་ལ་བྱིས་པ་སྐྱེ་བར་ལྟ་བར་ཕྱིན་པ་ཡིན། ཆུ་བྱིས་ལ་བྱིས་པ་
་སྐབས་ཀྱང་སྨན་པ་དང་སྐྱེ་གཡོག་རོགས་རམ་བྱེད་པར་གདན་འདྲེན་ཞུ་དགོས། འོན་
ཀྱང་སྐྱེ་ཁར་ཐུག་དུས་ཨ་ཕས་ཁ་པར་གཏོང་བ་ལྟར་ཨ་མའི་གསང་གནས་ལ་ཁ་གཏད་དེ་
སྐད་ཤུགས་ཆེན་པོས "ཁྱོད་འཇིག་རྟེན་འདིའི་སྟེང་དུ་ཡོང་མཁན་ཡིན་ནམ། བསམ་བློ་
ཡག་མོ་བཏང་རྗེས་ལན་ཐོབ་ཅིག” ཅེས་འདྲི་གིན་འདུག པཱ་ཀུས་པུས་མོ་ས་ལ་བཙུགས་
ནས་དེ་ལྟར་ཡང་སྐོར་བསྐྱར་སྐོར་དུ་དྲིས་རྗེས་ཅོག་ཙེའི་སྟེང་གི་སྨན་ཆུས་ཁ་བཤལ་སོང་།
སྐབས་དེར་ལྕམ་གྱི་ཁོག་པའི་ནང་གི་བྱིས་པ་དེ་ཕལ་ཆེར་ཐེ་ཚོམ་ཅུང་ཟད་ཟོས་པ་འདྲ་སྟེ།
སྐད་ཆུང་གི་སྒོ་ནས་ལན་འདི་ལྟར་བཏབ་འོང་།
“ང་ཐོན་མི་འདོད། གཙོ་བོ་ནི་ཨ་ཕའི་སྨྱོ་ནད་རྒྱུད་ལ་འཁྱེར་ན་འཇིགས་སྣང་ཆེན་
པོ་རེད།དེ་མིན་ཆུ་བྱིས་གནས་པ་དེ་ནི་མི་རུང་བ་ཡིན་པ་ང་ལ་ཡིད་ཆེས་ཡོད།”
པཱ་ཀུས་ལན་དེ་ཐོས་རྗེས་ངོ་གནོང་བའི་ངང་ཐད་ཀར་མགོ་བོ་འཕུར། འོན་ཀྱང་དེའི་
ཚེ་ན་དེར་ཡོད་སྐྱེ་གཡོག་གིས་གློ་བུར་དུ་པཱ་ཀུའི་ལྕམ་གྱི་གསང་གནས་ནང་དུ་ཤེལ་སྦུག་
སྦོམ་པོ་ཞིག་བཅུག་སྟེ་གཤེར་གཟུགས་གང་ཞིག་བཏོན་སོང་། འཁྱུག་ཙམ་སོང་རྗེས་པཱ་
ཀུའི་ལྕམ་གྱིས་རྡོག་ཁྲེས་ལྗིད་པོ་ཞིག་ཕབ་པ་ལྟར་དབུགས་རིང་ཞིག་བཏང་བ་དང་འབྲེལ་
དེ་སྔའི་གྲོད་ཁོག་ཆེན་པོ་དེ་ཕུ་ཤོར་བའི་ལྒང་ཕུག་ལྟར་ཞོམ་ཞོམ་དུ་གྱུར་སོང་།
ཆུ་བྱིས་ཀྱི་བྱིས་པས་ལན་དེ་ལྟར་འདེབས་པས་དེས་ན་ཆུ་བྱིས་ཀྱི་བྱིས་པ་ནི་སྐྱེས་
མ་ཐག་ནས་གོམ་པ་སྤོ་ཐུབ་པ་དང་སྐད་ཆ་བཤད་ཤེས་པ་ལོས་ཡིན། ཁྲ་ཁེས་བཤད་པར་
གཞིགས་ན་ཆུ་བྱིས་ཀྱི་བྱིས་པ་ལ་ལ་ནི་སྐྱེས་ཏེ་ཉིན་ཉེར་དྲུག་འགྲོ་དུས་ནས་ལྷ་ཡོད་མེད་
བརྗོད་གཞིར་བྱས་པའི་གཏམ་བཤད་སྤེལ་ཐུབ་ཀྱིན་ཡོད་སྐད། བྱིས་པ་དེ་ཟླ་བ་གཉིས་
འདས་དུས་འཆི་བ་ལོས་ཡིན།
བྱིས་པ་སྐྱེ་བའི་སྐོར་གླེང་ན་ངས་ཞོར་དུ་ང་རང་རྒྱལ་ཁབ་དེར་སླེབས་པའི་ཟླ་བ་གསུམ་
པར་སྟེས་དབང་དུ་སྲང་ལམ་གྱི་ཟུར་ནས་མཐོང་བའི་དྲིལ་བསྒྲགས་ཀྱི་རི་མོ་ཆེན་པོ་ཞིག་གི་
སྐོར་ཤོད་ཙམ་བྱེད་ཀྱི་ཡིན། དྲིལ་བསྒྲགས་ཀྱི་རི་མོ་ཆེན་པོ་དེའི་འོག་ཏུ་རྒྱ་གླིང་གཏོང་མཁན་
གྱི་ཆུ་བྱིས་དང་ལག་ཏུ་རལ་གྲི་ཐོགས་པའི་ཆུ་བྱིས་བཅུ་གཉིས་བཅུ་གསུམ་ཞིག་བྲིས་འདུག
དྲིལ་བསྒྲགས་རི་མོའི་ངོས་ཧྲིལ་པོར་ཆུ་བྱིས་ཀྱིས་བེད་སྤྱོད་བྱེད་ཅིང་ཆུ་ཚོད་འཁོར་ལོའི་རྒྱུ་
མ་དང་འདྲ་བའི་སྒོར་འཁྱིལ་ཡི་གེ་བྲིས་ཡོད་པ་དང་། ཡིག་སྒྱུར་བྱས་ན་ཕལ་ཆེར་གོ་དོན་
འདི་འདྲ་རེད། དེ་ཡང་འདི་གར་ཞིབ་ཕྲའི་ཆ་ཁ་ཤས་སུ་ནོར་འཁྲུལ་ཡང་ཡོད་སྲིད་པ་ལྡོག་
དཀའ། གང་ལྟར་ངས་ནི་ང་དང་མཉམ་དུ་ཕྱིན་པའི་ཆུ་བྱིས་ཀྱི་སློབ་མ་ལཱ་ཕུས་ང་ལ་སྐད་
ཆེན་པོས་བཀླགས་པར་ཉན་ཏེ་རེ་རེ་བཞིན་ཟིན་དེབ་སྟེང་དུ་བཀོད་པ་ཡིན།
རིགས་རྒྱུད་བློས་བླངས་དམག་བསྡུ་སྐོང་བྱ་རྒྱུ།
ལུས་པོ་བདེ་ཐང་ཡིན་པའི་ཆུ་བྱིས་ཕོ་མོ་ཚོ།
རྒྱུད་ངན་རྩ་མེད་གཏོང་ཕྱིར་མྱུར་དུ་ལུས་པོ་བདེ་ཐང་ཡིན་པའི་ཆུ་བྱིས་ཕོ་མོ་གཉེན་
སྒྲིག་གྱིས་ཤིག
ངས་ལཱ་ཕུ་ལ་དེ་ནི་སྒྲུབ་མི་ཐུབ་པ་ཞིག་རེད་ཅེས་བཤད་པ་ཡིན། ངའི་སྐད་ཆ་དེ་ཐོས་
མ་ཐག་ལཱ་ཕུ་ཕུད་དྲིལ་བསྒྲགས་རི་མོའི་ཉེ་འགྲམ་དུ་ཡོད་པའི་ཆུ་བྱིས་ཚང་མས་ཧ་ཧ་ཞེས་
བགད་བྱུང་།
“སྒྲུབ་མི་ཐུབ་ཨེ། ཁྱོད་ཀྱི་བཤད་ཚུལ་ལྟར་ན་ཁྱོད་ཚོ་ད་དུང་ང་ཚོ་དང་གཅིག་པ་
མ་རེད་དམ། ཁྱོད་ཀྱིས་ཅིའི་ཕྱིར་སྲས་སྐུ་ཞབས་བུ་རྫིར་ཡིད་འཐད་པ་དང་། སྲས་མོ་ཁ་
ལོ་བར་ཡིད་འཐད་པ་ཤེས་སམ། དེ་ནི་ཚང་མས་སྣང་མེད་ནང་རྒྱུད་ངན་རྩ་མེད་གཏོང་གི་
ཡོད་པ་རེད་དཱ། དང་པོ༑ ཁྱོད་ཀྱིས་དེ་སྔ་བརྗོད་མྱོང་བའི་ཁྱོད་ཚོའི་བློས་བླངས་དམག་དང་
བསྡུར་ན། ལྕགས་ལམ་ཞིག་འཕྲོག་ལེན་བྱེད་ཆེད་ཕན་ཚུན་གདུག་གསོད་གཏོང་བའི་བློས་
བླངས་དམག་ལ་ཟེར་རམ། བློས་བླངས་དམག་དེ་རིགས་དང་བསྡུར་ན་ང་ཚོའི་བློས་བླངས་
དམག་ནི་དེ་བས་ཡ་རབས་ལྡན་པ་མིན་ནམ།”
ལཱ་ཕུས་ནན་ཏན་ངང་དེ་ལྟར་བཤད་ཅིང་། ཁོ་པའི་ལྟོ་བ་ཆེན་པོ་དེ་ཁོ་ན་དགོད་བྲོ་བའི་
ངང་ལངས་འཇགས་རྒྱུན་མི་ཆད་པར་གྱུར་སོང་། འོན་ཀྱང་ང་ནི་བགད་ཁོམ་མ་བྱུང་བར་
བྲེལ་རྟབ་ངང་ཆུ་བྱིས་ཤིག་བཟུང་བར་ཕྱིན་པ་ཡིན། གང་ཡིན་ཞེ་ན། ཆུ་བྱིས་དེས་ང་རང་
སེམས་གཡེང་བའི་སྐབས་དང་བསྟུན་ཏེ་ངའི་ལྕགས་སྨྱུག་བརྐུས་པ་མཐོང་བྱུང་། ཡིན་ནའང་
སྐྱི་པགས་འཇམ་པའི་ཆུ་བྱིས་ནི་དེ་འདྲའི་འཛིན་སླ་བ་ཞིག་མིན། ཆུ་བྱིས་དེས་ཀྱང་སེ་ཤུག་
ཅེས་སྐད་ཅིག་ཏུ་བྲལ་ཏེ་དེ་མ་ཐག་བྲོས་སོང་། བལྟས་ཚོད་ལ་དུག་སྦྲང་ལྟར་རིད་པའི་ལུས་
ཕུང་དེས་འགྱེལ་ལ་ཉེ་བ་དང་འདྲ་བར་འཁྱར་རེ་འཁྱོར་རེ་བྱེད་
ལྔ།
མིང་ལ་ལཱ་ཕུ་ཟེར་བའི་ཆུ་བྱིས་དེས་ང་ལ་ལྟ་རྟོག་བྱེད་པ་ནི་པཱ་ཀུ་ལས་ཞན་པ་གཏན་
ནས་མེད། དེའི་ནང་ནས་ཆེས་བརྗེད་པར་དཀའ་བ་ནི་ང་ལ་ཐེ་ཁུ་ཟེར་བའི་ཆུ་བྱིས་ཤིག་
ངོ་སྤྲོད་བྱས་བྱུང་། ཐེ་ཁུ་ནི་ཆུ་བྱིས་ནང་གི་སྙན་ངག་པ་ཞིག་རེད། སྙན་ངག་པ་ཡིན་ན
སྐྲ་ལོ་རིང་པོ་འཇོག་དགོས། ཕྱོགས་དེ་ང་ཚོ་མིའི་རིགས་དང་གཅིག་མཚུངས་རེད། སྐྱོ་བ་
སངས་ཆེད་ང་རྒྱུན་དུ་ཐེ་ཁུའི་ཁྱིམ་དུ་རྩེད་མོ་རྩེ་བར་འགྲོ་གི་ཡོད། ཐེ་ཁུས་རྒྱུན་དུ་ཆེས་
གུ་དོག་པའི་ཁང་པའི་ནང་ན་མེ་ཏོག་གི་ཁོག་མའི་ནང་དུ་གསོས་པའི་རི་མཐོའི་རྩི་ཤིང་
འགའ་ཞིག་བསྒྲིགས་ཏེ་སྙན་ངག་འདྲ་འབྲི་བ་དང་། ཐ་མག་འདྲ་འཐེན་ནས་སྡོད་ཅིང་ཧ་
ལམ་འཚོ་བ་ཧ་ཅང་ལེགས་པར་སྣང་། ཁོའི་ཁང་པའི་ནང་ངོས་ཀྱི་ཟུར་ཁུག་ཏུ་ཆུ་བྱིས་མོ་
ཞིག(ཐེ་ཁུ་ནི་དགའ་གྲོགས་རང་དབང་ཅན་ཞིག་ཡིན་པས་དེས་ན་ལྕམ་མེད)སྤུན་དོག་
གི་སྟོད་གོས་འདྲ་འཐག་གིན་འདུག ཐེ་ཁུས་ང་མཐོང་མ་ཐག་འཛུམ་བཞིན་འདི་ལྟར་
བཤད(ཆུ་བྱིས་ཀྱི་འཛུམ་མདངས་མཛེས་པོ་དེ་ཙམ་མེད། མ་མཐར་ཡང་ཐོག་མའི་དུས་སུ་
ང་རང་ལ་སྐྲག་སྣང་སྟེར་བྱུང) རྒྱུར།
“ཨ་ཙི། ཏག་ཏག་སླེབས་བྱུང་། ཤོག རྐུབ་བཏེགས་འདིའི་སྟེང་དུ་སྡོད་དང་།”
ཐེ་ཁུས་རྟག་ཏུ་ཆུ་བྱིས་ཀྱི་འཚོ་བ་དང་སྒྱུ་རྩལ་སྐོར་ཤོད་ཀྱིན་ཡོད། ཐེ་ཁུའི་འདོད
ཚུལ་ལྟར་ན་འཛམ་གླིང་ཐོག་ཏུ་ཆུ་བྱིས་ལྟར་ཅི་ཡིན་ཆ་མི་འཚལ་བའི་འཚོ་བ་སྐྱེལ
མཁན་ཞིག་མེད་པ་སྟེ། ཕ་མ་དང་། ཁྱོ་ཤུག སྤུན་མཆེད་སོགས་ཚང་མས་ཕན་ཚུན་མནར་
གཅོད་བྱ་རྒྱུ་དེ་འཚོ་བའི་ནང་གི་དགའ་ཕྱོགས་ཉག་ཅིག་ཏུ་འཛིན་གྱིན་ཡོད། ལྷག་པར་
དུ་ཁོ་ཚོའི་ཁྱིམ་རྒྱུད་ཀྱི་ལམ་ལུགས་དེ་ངོ་མ་ཁུངས་ལུང་རྩ་བ་ནས་མེད། ཐེ་ཁུས་སྐབས་
རེ་མཛུབ་མོ་སྒེའུ་ཁུང་གི་ཕྱི་རོལ་དུ་འཛུགས་བཞིན་ཁོང་ཁྲོ་ཆེན་པོའི་སྒོ་ནས “ཁྱེད་རང་
ལྟོས་དང་། རྫབ་ཆེན་དེ་ཚོའི་གླེན་རྟགས་ལ་ལྟོས་དང” ཟེར།
སྒེའུ་ཁུང་ཕྱི་རོལ་གྱི་ལམ་སྟེང་དུ་ལོ་ན་ཤིན་ཏུ་གཞོན་པའི་ཆུ་བྱིས་ཤིག་ཡོད་པ་དེས་
ཁོ་པའི་མཇིང་ཉག་སྟེང་དུ་ཐ་ན་ཕ་མ་ཡང་ཚུད་པའི་ཆུ་བྱིས་བདུན་བརྒྱད་ཅིག་བཏེགས་
ཏེ་དབུགས་རྒྱུན་སྔ་གཞུག་མཐུད་མི་ཐུབ་པའི་ངང་ནས་སྐྱོད་བཞིན་འདུག འོན་ཀྱང་ང་
རང་ལོ་ན་གཞོན་པའི་ཆུ་བྱིས་དེའི་རང་ཉིད་བློས་གཏོང་གི་སྙིང་སྟོབས་ལ་ཡིད་སྨོན་ཆེན་
པོ་སྐྱེས་པས་དེས་ན་དེ་ལས་ལྡོག་སྟེ་ཁོའི་ལུས་པོའི་སྟོབས་ཤུགས་ལ་བསྔགས་བརྗོད་བྱེད་
དགོས་བྱུང་།
“ཧིན། ཁྱེད་རང་ལའང་རྒྱལ་ཁབ་འདི་རུ་གྲོང་མིའི་ཐོབ་ཐང་རག་ཐུབ་པ་འདུག
འོ་རེད།ཁྱེད་རང་སྤྱི་ཚོགས་རིང་ལུགས་པ་མ་ཡིན་ནམ།"
ངས “quas ” (འདི་ནི་ཆུ་བྱིས་ཀྱིས་བཀོལ་བའི་སྐད་བརྡའི་ནང་དུ་ཡིན་ཞེས་པའི་
དོན)ཞེས་ལན་བཏབ་པ་སྨོས་མི་དགོས།
“འོ་ན་མི་ཕལ་པ་བརྒྱ་ཡི་ཆེད་དུ་སྐྱེས་ཐོབ་ཤེས་རབ་ཅན་གཅིག་བློས་གཏོང་བྱེད་
འདོད་པ་ཡིན་ནམ།”
“འོ་ན་ཁྱེད་རང་རིང་ལུགས་པ་གང་ཞིག་ཡིན། མི་ལ་ལས་བཤད་རྒྱུར་སྐུ་ཞབས་ཐེ་
ཁུའི་དམ་ཚིག་ནི་སྲིད་གཞུང་མེད་པའི་རིང་ལུགས་རེད་ཟེར་གྱི་འདུག་ག”
ཐེ་ཁུས་བརྗིད་ཉམས་ཀྱིས་བཤད་རྒྱུར།
“ང་ཨེ། ང་ནི་རིམ་འདས་ཀྱི་མི་ཞིག་ཡིན། (ཐད་བསྒྱུར་བྱས་ན་གཞན་གྱིས་མི་དོ་
བའི་ཆུ་བྱིས)"
ཐེ་ཁུ་ཟེར་བ་དེ་སྒྱུ་རྩལ་གྱི་ཐད་ལ་རང་ཉིད་ཀྱི་ཐུན་མིན་བསམ་ཚུལ་ལྡན་པ་ཞིག་
རེད། ཐེ་ཁུས་ཡིད་རྟོན་བྱེད་པ་ནི་སྒྱུ་རྩལ་ལ་བཀོད་གཏོང་གང་ཡང་ཕོག་མི་རུང་ཞིང་། སྒྱུ་
རྩལ་གྱི་ཆེད་དུ་སྒྱུ་རྩལ་ཡིན་དགོས་པ་དེ་རེད། དེར་བརྟེན་སྒྱུ་རྩལ་པ་ནི་ཐོག་མར་ངེས་
པར་དུ་དགེ་སྡིག་དོར་བའི་རིམ་འདས་ཀྱི་མི་ཞིག་ཡིན་དགོས། དེ་ནི་ཐེ་ཁུ་ཆུ་བྱིས་གཅིག་
རང་གི་འདོད་ཚུལ་ཡིན་པའི་ངེས་པ་མེད། ཐེ་ཁུའི་གྲས་ཀྱི་སྙན་ངག་པ་ཕལ་མོ་ཆེས་འདོད་
ཚུལ་དེ་གཅིག་མཐུན་དུ་བཟུང་འདུག དོན་དུ་ང་དང་ཐེ་ཁུ་རྒྱུན་དུ་རིམ་འདས་མིའི་སྤྲོ་
སྐྱིད་ཁང་དུ་རྩེད་མོ་རྩེ་བར་འགྲོ་གི་ཡོད། རིམ་འདས་མིའི་སྤྲོ་སྐྱིད་ཁང་དུ་འདུས་པ་ཚང་
མ་སྙན་ངག་པ་དང་། སྒྲུང་གཏམ་པ། ཟློས་གར་བ། དཔྱད་བརྗོད་པ། རི་མོ་བ། རོལ་མོ་བ།
རྐོས་རིས་མཁས་པ། སྒྱུ་རྩལ་ཐོག་གི་ལས་ཞོར་དགའ་ཕྱོགས་ཅན་སོགས་ཡིན་མོད། ཁོ་ཚོ་
ཚང་མ་རིམ་འདས་ཀྱི་མི་ཤ་སྟག་རེད། ཁོ་ཚོས་གློག་སྒྲོན་ཆེས་གསལ་བའི་སྤྲོ་གླེང་ཁང་ན་
རྒྱུན་དུ་དགའ་སྤྲོའི་ངང་ནས་གླེང་མོལ་བྱེད། སྐབས་རེར་ཁོ་ཚོས་ད་དུང་ངོ་གདོང་ཡིད་
ཚིམས་པའི་རྣམ་པས་ཁེངས་བཞིན་ཁོ་ཚོའི་རིམ་འདས་ཀྱི་མིའི་འཇོན་ཐང་འཁྲབ་སྟོན་
བྱེད། དཔེར་ན། རྐོས་རིས་མཁས་པ་ཞིག་གིས་གཞོང་ཆེན་ནང་དུ་བཙུགས་པའི་རྩྭ་རིགས་
ལུག་སོའི་བར་ནས་ལོ་ན་གཞོན་པའི་ཆུ་བྱིས་ཤིག་བཟུང་སྟེ་རྒྱུན་མི་ཆད་པའི་ངང་མཚན་
མཐུན་དགའ་རྩེད་ལ་རོལ་བར་བྱེད། དེ་མིན་སྒྲུང་གཏམ་རྩོམ་པ་པོ་མོ་ཞིག་གིས་ཅོག་ཙེའི་
སྟེང་དུ་ལངས་ཏེ་ཚར་བོང་ཨ་རག་ཤེལ་དམ་དྲུག་ཅུ་བཏུངས་སོང་། ཤེལ་དམ་ཨང་དྲུག་ཅུ་
པ་འཐུང་དུས་དེ་མུར་ཅོག་ཙེའི་འོག་ཏུ་འགྱེལ་ཏེ་གློ་བུར་འཇིག་རྟེན་གཞན་དུ་འཕོས་པ་
སྨྲ་མི་དགོས།
ཟླ་བ་ཆེས་གསལ་བའི་མཚན་མོ་ཞིག་ལ་ང་དང་སྙན་ངག་པ་ཐེ་ཁུས་ཕན་ཚུན་
ལག་ངར་ལ་འཐམས་ཏེ་རིམ་འདས་མིའི་སྤྲོ་སྐྱིད་ཁང་ནས་ཕྱིར་ལོག་བྱས་པ་ཡིན། ཐེ་
ཁུས་ནམ་རྒྱུན་དང་མི་འདྲ་བར་ཁ་རོག་ཏུ་བསྡད་དེ་སྐད་ཆ་ཚིག་གཅིག་ཀྱང་བཤད་ཀྱི་
མི་འདུག ལམ་བར་དུ་ང་གཉིས་ཀྱིས་གློག་འོད་སྤྲོ་བའི་སྒེའུ་ཁུང་ཆུང་ཆུང་ཞིག་བརྒྱུད་
ནས་འགྲོ་སྐབས་སྒེའུ་ཁུང་ནང་དུ་ཁྱོ་ཤུག་འདྲ་བའི་ཆུ་བྱིས་གཉིས་དང་། ཁོ་ཚོའི་ཕྲུ་གུ་
འདྲ་བའི་ཆུ་བྱིས་གཉིས་གསུམ་ཞིག་ཡོད་ཅིང་། ཁོ་ཚོ་ཅོག་ཙེར་བསྐོར་ནས་ཟ་མ་ཟ་
བཞིན་འདུག སྐབས་དེར་ཐེ་ཁུས་དབུགས་རིང་གཏོང་བཞིན་གློ་བུར་དུ་ང་ལ་འདི་ལྟར་
བཤད་བྱུང་།
“ངའི་སེམས་ལ་རང་ཉིད་ནི་རིམ་འདས་ཀྱི་དགའ་གྲོགས་སྒྲིག་མཁན་ཞིག་ཡིན་
བསམ་གྱིན་ཡོད། ཡིན་ནའང་ཁྱིམ་ཚང་འདིའི་ངང་ཚུལ་མཐོང་དུས་སྔར་བཞིན་ཡིད་སྨོན་
ཆེན་པོ་སྐྱེས་བྱུང” ཟེར།
“འོན་ཏེ་ཇི་ལྟར་བཤད་ཀྱང་འདི་ནི་འགལ་ཟླ་ཆེན་པོ་ཞིག་ཡིན་པ་ཁྱེད་རང་གིས་
ཚོར་མ་བྱུང་ངམ།"
ཡིན་ནའང་ཟླ་འོད་འོག་ཏུ་ཐེ་ཁུས་ཡུན་རིང་ངའི་ལག་ངར་ནས་བཟུང་སྟེ་སྒེའུ་ཁུང་
ཆུང་ཆུང་དེར་ལྡིར་བ་སྟེ། མཐུན་ཞིང་སྐྱིད་པའི་ཆུ་བྱིས་ལྔ་པོའི་ཟས་ཅོག་ལ་ལྡིར་སོང་།
ཅུང་སོང་རྗེས་ཁོས་ཁ་གྲག་བྱུང་།
“ཕ་གིའི་བྱ་སྒོང་རྔོས་མ་སྡེར་མ་གང་པོ་དེ་ཇི་ལྟར་ཡང་བདེ་ཐང་གི་ཐད་ལ་དགའ་
གྲོགས་སྒྲིག་པ་ལས་ཕན་ནུས་ཆེ” ཟེར།
དྲུག
དོན་དངོས་ཐོག་ཆུ་བྱིས་ཀྱི་དགའ་གྲོགས་སྒྲིག་ཚུལ་དང་ང་ཚོ་མིའི་དགའ་གྲོགས་
སྒྲིག་ཚུལ་རྦད་དེ་ཁག་ཁག་རེད། ཆུ་བྱིས་མོས་གང་ལྟར་རང་ཉིད་ཀྱིས་འཚོལ་འདོད་པའི་
ཆུ་བྱིས་ཕོ་མཐོང་ཚེ་ལམ་སེང་གཡོ་ཐབས་ཡོད་དོ་ཅོག་སྤྱད་ནས་ཆུ་བྱིས་ཕོ་དེ་འཛིན་པར་
འགྲོ། ཐ་ན་ཚུལ་ལྡན་གྱི་ཆུ་བྱིས་མོས་ཀྱང་འཛེམ་པ་མེད་པར་བརྩོན་ལེན་བྱེད་པར་འགྲོ་
གི་རེད།དོན་དངོས་སུ་ངས་ཆུ་བྱིས་མོ་ཞིག་གིས་སྨྱོ་བ་ལྟར་ཆུ་བྱིས་ཕོ་ཞིག་འདེད་པ་མཐོང་
མྱོང་། མ་རེད།དེ་ཙམ་གྱིས་ག་ལ་ཚད། ལོ་ན་གཞོན་པའི་ཆུ་བྱིས་མོ་ནི་ལྟ་ཅི། ཐ་ན་ཆུ་བྱིས་
དེའི་ཕ་མ་དང་སྤུན་མཆེད་ཀྱིས་ཀྱང་མཉམ་དུ་འདེད་རོགས་བྱེད་ཀྱི་འདུག དེས་ན་ཆུ་
བྱིས་ཕོ་དེས་སྡུག་མྱངས་སོང་། གང་ལགས་ཤེ་ན། སྲོག་འབེན་བཙུགས་ཀྱིས་གང་སར་འབྲོ་
དགོས་ཤིང་། མཐའ་མཇུག་རླུང་རྟ་རྒྱུགས་ནས་བཟུང་མ་ཐུབ་པའི་དབང་དུ་བཏང་ནའང་
ངལ་དུབ་ཀྱིས་མནར་ཏེ་མ་མཐར་མལ་ཁྲིའི་སྟེང་དུ་ཟླ་བ་གཉིས་གསུམ་ལུས་པ་ཡོད།
ཐེངས་ཤིག་ང་རང་ཁྱིམ་དུ་ཐེ་ཁུའི་སྙན་ངག་ཕྱོགས་བསྒྲིགས་ཀློག་བཞིན་ཡོད་པའི་སྐབས་
ན་གློ་བུར་དུ་མིང་ལ་ལཱ་ཕུ་ཟེར་བའི་སློབ་མ་དེས་བརྒྱུགས་སླེབས་བྱུང་། ལཱ་ཕུས་འཁྱར་
འཁྱོར་ངང་ངའི་ཁྱིམ་དུ་འཛུལ་རྗེས་དེ་མུར་ངའི་མལ་ཁྲིའི་སྟེང་དུ་འགྲིལ་ཏེ་དབུགས་ལྷེམ་
ལྷེམ་ངང་བཤད་རྒྱུར།
“དཔེ་བསགས་སོང་གང་ལྟར་མཇུག་མཐར་འཐམས་བྱུང་།
ངས་དེ་མ་ཐག་སྙན་ངག་ཕྱོགས་བསྒྲིགས་དོར་ཏེ་སྒོ་ལ་སྒོ་གཏན་བརྒྱབ་པ་ཡིན། འོན་
ཀྱང་སྒོ་གཏན་གྱི་ཁུང་བུ་ནས་ཕྱིར་ལྟ་དུས་ངོ་གདོང་ལ་མུ་ཟིའི་ཕྱེ་མ་བྱུགས་ཤིང་གཟུགས་
ཆུང་བའི་ཆུ་བྱིས་མོ་ཞིག་ད་དུང་ཡང་ཕྱི་རོལ་དུ་སྐོར་བ་རྒྱག་གིན་འདུག ལཱ་ཕུ་ནི་ཉིན་དེ་
ནས་བཟུང་གཟའ་འཁོར་མང་པོ་ཞིག་གི་རིང་ལ་ངའི་ཉལ་ཁྲིའི་སྟེང་དུ་ཉལ་བསྡད་སོང་།
ད་དུང་དེ་ཡིས་ག་ལ་ཚད།དུས་གང་ཞིག་ནས་ཁོའི་ཁ་ཡོངས་སུ་རུལ་སོང་།
ཆུ་བྱིས་ཕོས་གང་ཐུབ་ཅི་ཐུབ་ཀྱིས་ཆུ་བྱིས་མོ་མི་བདའ་བའི་སྐབས་མེད་པའང་ག་
ལ་ཡིན། འོན་ཀྱང་དེ་ནི་ཧ་ལམ་ཆུ་བྱིས་མོས་གཡོ་ཇུས་བཏིང་སྟེ་ཆུ་བྱིས་ཕོ་མི་བདའ་ཀ་
མེད་དུ་གྱུར་པ་འབའ་ཞིག་རེད། ངས་སྨྱོན་པ་ལྟར་ཆུ་བྱིས་མོ་འདེད་པར་འགྲོ་བའི་ཆུ་
བྱིས་ཕོ་ཞིག་ཀྱང་མཐོང་མྱོང་ཡོད། ཆུ་བྱིས་མོ་དེས་བྲོས་འགྲོ་དུས་ཀྱང་ཤེས་བཞིན་དུ་འབྲོ་
མཚམས་བཞག་སྟེ་རྐང་ལག་བཞི་པོ་ས་སྟེང་དུ་རྨྱངས་ནས་ཆུ་བྱིས་ཕོ་ལ་བསྟན་སོང་།
ཆུ་བྱིས་མོ་གཞན་གྱིས་ད་དུང་དུས་ཚོད་ཏག་ཏག་ལ་ཆེད་མངགས་སྟོབས་ཟད་ཤུགས་
རྫོགས་དང་ཅི་བྱ་གཏོལ་མེད་དུ་གྱུར་པར་བརྫུས་ཏེ་དགའ་དགའ་སྤྲོ་སྤྲོའི་ངང་འཛིན་པར་
བསྒུགས་ནས་སྡོད་ཀྱིན་འདུག ངས་མཐོང་བའི་ཆུ་བྱིས་ཕོས་ཆུ་བྱིས་མོ་ལ་འཐམ་མ་ཐག་
ཅུང་ཟད་རིང་ས་སྟེང་དུ་སྒལ་རིལ་རྒྱག་པ་དང་། འབད་པ་ཆེན་པོས་ཡར་ལངས་རྗེས་ཀྱི་
ངང་ཚུལ་ལ་ལྟ་སྐབས་ངོ་གདོང་སྟེང་ནས་རེ་ཐག་ཆད་པའམ་འགྱོད་པ་སྐྱེས་པ་ཅི་ཡིན་
ཆ་མི་འཚལ་ཏེ། གང་ལྟར་བརྗོད་མི་ཐུབ་པའི་རྣམ་འགྱུར་ཡ་ང་བ་ཞིག་མངོན་བྱུང་། ཡིན་
ནའང་དེ་ནི་ད་དུང་ལེགས་པར་བརྩིས་ཆོག ངས་མཐོང་མྱོང་བའི་ནང་ན་ལུས་སྟོབས་
ཆུང་བའི་ཆུ་བྱིས་ཕོ་ཞིག་གིས་ཆུ་བྱིས་མོ་ཞིག་འདེད་འགོ་བརྩམས་སོང་། ཆུ་བྱིས་མོ་དེས་
སྔར་ལྟར་བསླུ་བྲིད་ཀྱིས་འབྲོ་ཁུལ་བྱས་སོང་། སྐབས་དེར་ཁ་སྤྲོད་ཀྱི་ཁྲོམ་གཞུང་དུ་ལུས་
སྟོབས་ཆེ་བའི་ཆུ་བྱིས་ཕོ་ཞིག་ཡོད་པ་དེས་སྣ་ཤུ་འདོན་བཞིན་ཚུར་ལ་སླེབས་བྱུང་། ཆུ་
བྱིས་མོ་དེར་ཅི་བྱུང་བ་ཆ་མི་འཚལ་ཏེ། ལུས་སྟོབས་ཆེ་བའི་ཆུ་བྱིས་ཕོ་དེ་མཐོང་མ་ཐག་
སྐད་འཛེར་ཤུགས་ཟད་ཀྱི་སྒོ་ནས “ཡག་མ་སོང་། སྲོག་སྐྱོབ་རོགས། ཆུ་བྱིས་འདིས་ང་
གསོད་ཀྱི་ཡིན་ཟེར་གྱི་འདུག” ཅེས་སྐད་བརྒྱབ་སོང་། ལུས་སྟོབས་ཆེ་བའི་ཆུ་བྱིས་ཕོ་དེས་
དེ་མ་ཐག་ལུས་སྟོབས་ཆུང་བའི་ཆུ་བྱིས་ཕོ་དེ་བཟུང་སྟེ་ཁྲོམ་ལམ་གྱི་དཀྱིལ་རང་དུ་སྒྱེལ་
ཞིང་། ལུས་སྟོབས་ཆུང་བའི་ཆུ་བྱིས་ཕོ་དེས་ཤ་དྲ་སྐྱེས་པའི་ལག་པས་བར་སྣང་དུ་སྦར་
འདྲད་ལན་གཉིས་གསུམ་ཞིག་བརྒྱབ་རྗེས་དབུགས་ཀྱི་རྒྱུ་བ་ཆད་སོང་། སྐབས་དེར་ཆུ་
བྱིས་མོ་དེས་འཛུམ་མདངས་རྒྱས་བཞིན་ལུས་སྟོབས་ཆེ་བའི་ཆུ་བྱིས་པོའི་སྐེ་ལ་དམ་པོར་
འཐམས་སོང་།
ངས་ངོ་ཤེས་པའི་ཆུ་བྱིས་ཕོ་ཚང་མས་མགྲིན་གཅིག་ཏུ་རང་ཉིད་ཆུ་བྱིས་མོས་རྗེས་
འདེད་བྱེད་མྱོང་ཡོད་ཟེར། ཐ་ན་བཟའ་མོ་ཡོད་པའི་པཱ་ཀུའང་འདེད་མྱོང་ཡོད་པར་མ་ཟད།
ད་དུང་ལན་གཉིས་གསུམ་ཞིག་བཟུང་མྱོང་འདུག དེ་རྣམས་ནས་མིང་ལ་མཱ་ཀུ་ཟེར་བའི
མཚན་ཉིད་རིག་པ་བ(འདི་ནི་སྙན་ངག་པ་ཐེ་ཁུའི་ཉེ་འགྲམ་དུ་སྡོད་པའི་ཆུ་བྱིས་ཤིག་
ཡིན) གཅིག་ཁོ་ན་བཟུང་མྱོང་མེད། དེའི་ནང་གི་རྒྱུ་རྐྱེན་གཅིག་ནི་ཕལ་ཆེར་མཱ་ཀུ་ལྟར་
མདོག་ཉེས་པའི་ཆུ་བྱིས་ཤིན་ཏུ་ཉུང་བས་ཡིན་སྲིད། ད་དུང་རྒྱུ་རྐྱེན་གཞན་ཞིག་ཡོད་པ་
དེ་ནི་མཱ་ཀུ་ཁོ་ན་རྟག་པར་ཁྱིམ་དུ་བསྡད་དེ་ཁྲོམ་ལམ་བསྐོར་བར་འགྲོ་རྒྱུ་ཆེས་ཉུང་བས་
ཡིན། ང་ཡང་རྟག་ཏུ་མཱ་ཀུའི་ཁྱིམ་དུ་ཁ་བརྡ་གློད་པར་འགྲོ་གི་ཡོད། མཱ་ཀུས་མུན་ནག་གི་
ཁང་པའི་ནང་ན་རྒྱུན་དུ་ཤེལ་སྒོ་ཚོན་ཁྲ་ཅན་གྱི་ཕེབས་སྒྲོན་གྲུ་བཞི་ཞིག་སྤར་བ་དང་།
དཔངས་མཐོ་བའི་ཅོག་ཙེར་ཁ་གཏད་ནས་འཇམ་ཐིང་ངང་དཔེ་ཆ་མཐུག་པོ་འགའ་ལ་ལྟ་
བར་བྱེད། སྐབས་ལ་ལར་ངས་མཱ་ཀུར་ཆུ་བྱིས་ཀྱི་ཕོ་མོའི་བརྩེ་དུང་ཐད་ལ་གྲོས་འདི་ལྟར་
བསྡུར་བ་སྟེ།
“སྲིད་གཞུང་གིས་ཆེས་བཙན་པའི་སྒོ་ནས་ཆུ་བྱིས་མོས་ཆུ་བྱིས་ཕོ་འདེད་པ་དེ་
བཀག་སྡོམ་མི་བྱེད་པ་ཅི་ཡིན་ནམ།”
“དེའི་ནང་གི་རྒྱུ་རྐྱེན་གཅིག་ནི་དཔོན་རིགས་ཀྱི་གྲས་སུ་ཆུ་བྱིས་མོ་ཉུང་བས་རེད་
ཡཱ། ཆུ་བྱིས་མོའི་ཕྲག་དོག་གི་སེམས་པ་ནི་ཆུ་བྱིས་ཕོ་ལས་དེ་བས་ཤུགས་ཆེ་གི་རེད། དེར་
བརྟེན་གལ་ཏེ་དཔོན་རིགས་ཀྱི་གྲས་སུ་ཆུ་བྱིས་མོ་མང་དུ་བཏང་ན་ཆུ་བྱིས་ཕོ་ལ་རྗེས་
འདེད་ཡ་ང་བ་དེ་འདྲ་ཏན་ཏན་གཏོང་གི་མ་རེད། ཅིའི་ཕྱིར་ཡིན་པ་ཁྱོད་ཀྱིས་ཤེས་སམ།དེ་
ནི་དཔོན་རིགས་ལས་གྲོགས་ཀྱི་བར་དུ་ཡང་ཆུ་བྱིས་མོས་ཆུ་བྱིས་ཕོ་ལ་རྗེས་འདེད་གཏོང་
བས་རེད།”
“དེ་འདྲ་ཡིན་ན་ཁྱེད་རང་ལྟར་འཚོ་བ་སྐྱེལ་བ་དེ་སྐྱིད་ཤོས་རེད།”
སྐད་ཆ་དེ་ཐོས་མ་ཐག་མཱ་ཀུས་རྐུབ་བཏེགས་ལས་བྲལ་ཏེ་ངའི་ལག་པ་གཉིས་ནས་
བཟུང་ཐོག་དབུགས་རིང་གཏོང་བཞིན་བཤད་རྒྱུར།
“ཁྱེད་རང་ང་ཚོ་ཆུ་བྱིས་མིན་པས་གང་ཡིན་མི་ཤེས་པ་ལོས་ཡིན། ཡིན་ནའང་
སྐབས་འགར་ང་རང་ཡང་སྐྱི་གཡའ་བའི་ཆུ་བྱིས་མོས་བདའ་རྒྱུའི་རེ་སྒུག་བྱེད་ཀྱི་ཡོད།”
བདུན།
ང་རང་ད་དུང་རྒྱུན་དུ་སྙན་ངག་པ་ཐེ་ཁུ་དང་མཉམ་དུ་རོལ་དབྱངས་ཉན་པར་འགྲོ་
གི་ཡོད། ཡིན་ནའང་ད་བར་བརྗེད་མི་ཐུབ་པ་ནི་ཐེངས་གསུམ་པ་ཉན་པར་སོང་བའི་རོལ་
དབྱངས་འདུ་ཚོགས་དེ་རེད། ཚོགས་རའི་བཟོ་ལྟ་དེ་འཇར་པན་གྱི་བཟོ་ལྟ་དང་ཁྱད་པར་
ཅི་ཡང་མི་འདུག སྐས་རིམ་ཅན་གྱི་སྡོད་གནས་དང་། ཆུ་བྱིས་ཕོ་མོ་སུམ་བརྒྱ་བཞི་བརྒྱ་
ཙམ་ཡོད་པ། ཆུ་བྱིས་ཚང་མས་ལག་ཏུ་ལེ་ཚན་ཤོག་བྱང་རེ་ཐོགས་ཏེ་རྣ་བ་རྩེ་གཅིག་ཏུ་
གཏད་ནས་ཉན་པ་གཅིག་མཚུངས་རེད། ང་རང་རོལ་དབྱངས་ཐེངས་གསུམ་པ་ཉན་པར་
འགྲོ་སྐབས་ཐེ་ཁུ་དང་ཐེ་ཁུའི་ཆུ་བྱིས་མོ་ཕུད་ད་དུང་མཚན་ཉིད་རིག་པ་བ་མཱ་ཀུ་མཉམ་
དུ་ཡོད། ང་ཚོས་གྲལ་སྟར་མདུན་ཤོས་སུ་བསྡད་པ་ཡིན། ཨོག་ལེན་ཆེ་བ་ཁེར་དཀྲོལ་ཚར་
རྗེས་མིག་ཆུང་ཡ་མཚན་པའི་ཆུ་བྱིས་ཤིག་རྫིག་ཉམས་དང་བཅས་དབྱངས་རྟགས་འཁྱེར་
ནས་གར་སྟེགས་སྟེང་དུ་ཐོན་སོང་། ཆུ་བྱིས་དེ་ནི་ལེ་ཚན་ཤོག་བྱང་སྟེང་དུ་ངོ་སྤྲོད་བྱས་པ་
ལྟར་གྲགས་ཅན་གཞས་གདངས་རྩོམ་མཁན་ཁུ་ལཱ་པཱ་ཁུ་རེད། ལེ་ཚན་ཤོག་བྱང་སྟེང་དུ་ངོ་
སྤྲོད་བྱས་པ་ལྟར། མ་རེད། ལེ་ཚན་ཤོག་བྱང་ལ་གཏན་ནས་ལྟ་མི་དགོས། ཁུ་ལཱ་པཱ་ཁུ་ནི་ཐེ
ཁུའུའི་ཁོངས་གཏོགས་ཀྱི་རིམ་འདས་མིའི་མཉམ་སྤྲོ་ཁང་གི་ཚོགས་མི་ཡིན་པས་དེས་ན་
ངས་ཀྱང་ཁོ་མཐོང་མྱོང་ཡོད། “Lied —— Craback”
སྤྲོ་སེམས་འཁོལ་བའི་ཐལ་མོ་རྡེབ་སྒྲའི་ཁྲོད་དུ་ཁུ་ལཱ་པཱ་ཁུས་ང་ཚོར་ཕྱོགས་ནས་
གུས་འདུད་སྟབས་བདེ་ཞིག་ཞུས་རྗེས་གོམ་སྟབས་དལ་པོའི་ངང་རྣོ་སྦྲེང་གི་ཕྱོགས་སུ་
བསྐྱོད་དེ་ཆེས་གོམས་འདྲིས་ལྡན་པའི་སྒོ་ནས་རང་ཉིད་ཀྱིས་བརྩམས་པའི་རོལ་དབྱངས་
ཤིག་དཀྲོལ་བྱུང་། ཐེ་ཁུས་བཤད་པར་གཞིགས་ན་ཁུ་ལཱ་པཱ་ཁུ་ནི་རྒྱལ་ཁབ་འདི་རུ་སྐྱེས་
ཤིང་སྔར་བྱུང་མེད་ལ་རྗེས་མ་ཡང་འབྱུང་མི་སྲིད་པའི་ལྷན་སྐྱེས་ཀྱི་རོལ་མོ་བ་ཞིག་ཡིན་
འདུག ང་རང་ཁོའི་རོལ་དབྱངས་ལ་དགའ་བར་མ་ཟད། ཁོ་པའི་ལས་ཞོར་གྱི་དགའ་
ཕྱོགས་དུང་སེམས་མཚོན་པའི་སྙན་ངག་ལའང་དགའ་པོ་ཡོད། དེར་བརྟེན་སྤྲོ་སེམས་ཆེན་
པོས་སྟེགས་འཇོག་རྣོ་སྦྲེང་དཀྲོལ་བ་ལས་ཐོན་པའི་རོལ་དབྱངས་ལ་ཉན་པ་ཡིན། ཐེ་ཁུ་
དང་མཱ་ཀུའི་ཆེས་མྱོས་པའི་རྣམ་པ་དེ་ཕལ་ཆེར་ང་ལས་ལྷག ཡིན་ནའང་ཡིད་དུ་འོང་
བའི(མ་མཐར་ཡང་ཆུ་བྱིས་ཚོས་བལྟས་ན)ཆུ་བྱིས་མོ་དེ་ཁོ་ནས་ལེ་ཚན་ཤོག་བྱང་དམ་
པོར་བཟུང་སྟེ་སེམས་ཧ་ཅང་འཚབ་པ་ལྟར་རྟག་ཏུ་ལྕེ་རིང་བསྣར་བཞིན་མཆིས། མཱ་ཀུས་
བཤད་པ་ལྟར་ན་དེ་ནི་མོས་ལོ་ངོ་བཅུ་གྲངས་ཀྱི་སྔོན་དུ་ཁུ་ལཱ་པཱ་ཁུ་བཟུང་མ་ཐུབ་པས་
དུས་ད་ལྟ་ཡང་རོལ་མོ་བ་དེ་མིག་ནང་གི་གྲ་མར་བརྩི་གིན་ཡོད་པ་འདྲ། ཁུ་ལཱ་པཱ་ཁུས་
ལུས་ཧྲིལ་པོ་སྤྲོ་སེམས་ཀྱིས་ཁེངས་བཞིན་འདར་བ་ལྟར་མུ་མཐུད་ནས་རྣོ་སྦྲེང་དཀྲོལ།
སྐབས་དེར་ཚོགས་རའི་ནང་གློ་བུར་དུ་འབྲུག་སྒྲ་ལྟ་བུའི་འབོད་སྒྲ་ཞིག་གྲགས་པ་སྟེ།
“རོལ་ཆ་དཀྲོལ་མི་ཆོག” ཟེར། སྐད་སྒྲ་དེས་ང་འདྲོགས་ནས་འཕག་ཙམ་བྱས་ཏེ་རང་
དབང་མེད་པར་ཁ་ཕྱིར་བསྐོར་དགོས་བྱུང༌། སྐད་སྒྲ་སྒྲོག་མཁན་ནི་གཞན་མ་ཡིན་པར་
གྲལ་སྟར་མཇུག་མར་བསྡད་ཡོད་པའི་ཉེན་རྟོག་པ་གཟུགས་རིང་ཞིག་རེད། ང་ཁ་ཕྱིར་སྐོར་
སྐབས་ཉེན་རྟོག་པ་དེ་སོས་དལ་བག་ཕེབས་ངང་སྡོད་གནས་སུ་བསྡད་ཡོད་ཅིང་། སླར་
སྐད་སྒྲ་ད་གིན་ལས་ཆེ་བ་ཞིག་བཀོལ་ནས “རོལ་ཆ་དཀྲོལ་མི་ཆོག” ཟེར།དེ་རྗེས་
དེ་རྗེས་ཟིང་ཆ་ཆེན་པོ་ལངས་སོང་། “ཉེན་རྟོག་པར་གུས་ཞབས་མི་འདུག” “ཁུ་ལཱ་
པཱ་ཁུ། རྒྱུན་མཐུད་ནས་འཁྲོལ་ཅིག འཁྲོལ་ཅིག” “ལྟས་ངན།” “བྱོལ་སོང་།” “རྒྱུགས་
ཤིག” “ཞེད་སྣང་མ་བྱེད།" སྐད་སྒྲ་སྣ་ཚོགས་འུར་ཡོང་བ་དང་ཆབས་ཅིག་ཚོགས་རའི་
ནང་གི་རྐུབ་བཏེགས་འགྱེལ་སོང་། ལེ་ཚན་ཤོག་བྱང་གང་སར་འཕུར་སོང་། ཐ་ན་སུ་ཞིག་
གིས་འཕངས་པ་མི་ཤེས་པའི་རླངས་ཆུའི་ཤེལ་དམ་སྟོང་པ་དང༌། རྡོ་རིལ། སོ་འབྲད་བཏབ་
པའི་རྡོ་ཀུབ་བཅས་ཀྱང་བར་སྣང་ནས་ལྷུང་འོང་། ང་ཧོན་ཐོར་བྱུང་། ཐེ་ཁུ་བཙལ་ནས་
དོན་ཅིའི་ཕྱིར་ཡིན་པ་འདྲི་དགོས་སྙམ། འོན་ཀྱང་ཕར་ལྟ་དུས་ཐེ་ཁུའང་རབ་ཏུ་ངར་ཡོད་
པ་སྟེ། རྐུབ་བཏེགས་སྟེང་དུ་ལངས་ཏེ་བསྟུད་མར “ཁུ་ལཱ་པཱ་ཁུ། མགྱོགས་པོ་འཁྲོལ་ཅིག
མགྱོགས་པོ་འཁྲོལ་ཅིག” ཟེར། ཐེ་ཁུའི་ཆུ་བྱིས་མོ་ཡང་སྐབས་འདིར་སྡང་སེམས་བརྗེད་
འདྲ་སྟེ། “ཉེན་རྟོག་པས་ཧམ་པ་ཤོད་ཀྱི་འདུག” ཅེས་འབོད་པའི་ངར་ཤུགས་ནི་ཐེ་ཁུ་ལས་
ཞན་པ་ཡེ་ནས་མི་འདུག དེས་ན་ང་རང་མཱ་ཀུ་ལ “ག་རེ་བྱས་པ་རེད་དམ" ཞེས་འདྲི་རྒྱུ་
ཁོ་ནར་ཟད།
“ཁྱེད་རང་གིས་འདི་ལ་ཟེར་བ་ཡིན་ནམ། འདི་ནི་རྒྱལ་ཁབ་འདིར་རྒྱུན་དུ་ཡོད་
པའི་གནས་ཚུལ་ཞིག་རེད། མ་གཞི་རི་མོ་ཟེར་བ་དང་། རིག་རྩལ་ཟེར་བ་”
མཱ་ཀུས་དངོས་པོ་གང་ཞིག་འཕུར་ཡོང་བ་མཐོང་མ་ཐག་དེ་མུར་གཅིག་ནས་མགོ་བོ་ཕར་
བཀུམས་པ་དང་། གཉིས་ནས་སྔར་བཞིན་བློ་རྣལ་ལ་ཕབ་པའི་ངང་འགྲེལ་བཤད་བྱེད་རྒྱུར།
“མ་གཞི་རི་མོ་ཟེར་བ་དང་། རིག་རྩལ་ཟེར་བ་དེ་སུ་ཞིག་གིས་བལྟས་ཀྱང་ཅི་ཞིག་
བསྟན་ཡོད་པ་ཤེས་པས་དེར་བརྟེན་རྒྱལ་ཁབ་འདི་རུ་དེ་དག་ཕྱིར་འཚོང་བྱེད་པའམ་
འགྲེམ་སྟོན་བྱེད་པར་བཀག་སྡོམ་གཏན་ནས་བྱེད་མི་སྲིད། འོན་ཀྱང་རོལ་དབྱངས་ཁོ་ན་
དཀྲོལ་གཏོང་བྱེད་མི་ཆོག གང་ཡིན་ཟེར་ན། གོམས་སྲོལ་ངན་བསྒྱུར་གྱི་རོལ་དབྱངས་ཅི་
འདྲ་ཞིག་ཡིན་རུང་རྣ་བ་མེད་པའི་ཆུ་བྱིས་ཀྱིས་མི་གོ་བས་རེད།”
“འོ་ན་ཉེན་རྟོག་པ་དེར་རྣ་བ་ཡོད་དམ།"
“རེད་ལགས། འདི་ནི་གནད་དོན་ཞིག་རེད། ཕལ་ཆེར་རོལ་དབྱངས་དེའི་འགྱུར་
ཁུག་ལ་ཉན་སྐབས་ལྕམ་དང་མཉམ་དུ་ཉལ་དུས་ཀྱི་སྙིང་ཁའི་འཕར་ལྡིང་དྲན་པ་རེད།”
དེའི་དུས་ན་ཚོགས་རའི་ནང་གི་ཟིང་ཆ་དེ་བས་རྒྱ་འུབས་མི་འདུས་པར་གྱུར་སོང་།
ཁུ་ལཱ་པཱ་ཁུས་རྣོ་སྦྲེང་གི་མདུན་ནས་ཁེངས་དྲེགས་ཆེན་པོས་མགོ་བོ་ང་ཚོའི་ཕྱོགས་སུ་
བསྒྱུར་བྱུང་། འོན་ཏེ་ཁོ་ལ་ཁེངས་དྲེགས་ཅི་འདྲ་ལྡན་ནའང་དངོས་པོ་སྣ་ཚོགས་འཕུར་
ཡོང་བའི་སྐབས་ན་མི་འགོག་ཀ་མེད་དུ་གྱུར། དེར་བརྟེན་སྐར་ཆ་གཉིས་གསུམ་རེའི་
མཚམས་ན་བསམ་བཞིན་དུ་རྒྱུན་སྲུང་བྱས་པའི་སྡོད་སྟངས་དེ་ཐེངས་རེ་འགྱུར་འགྲོ་གི་
འདུག ཡིན་ནའང་ཁུ་ལཱ་པཱ་ཁུས་སྤྱིར་ན་ད་དུང་ཡང་རོལ་མོ་བའི་བརྗིད་ཉམས་རྒྱུན་སྲུང་
ཐུབ་ཅིང་། མིག་ཆུང་དེ་འོད་ཆེམ་ཆེམ་རེད། ངས། ངས་ཀྱང་ཉེན་ཁར་གཡོལ་ཆེད་ཐེ་ཁུ་
མདའ་མོ་འགོག་པའི་ཕུབ་ཏུ་ལོས་བརྩི། འོན་ཀྱང་ང་རང་སྔར་བཞིན་མཚར་སྣང་གིས་
བསྐུལ་བས་སྤྲོ་སྣང་ཆེན་པོས་མཱ་ཀུ་དང་ཁ་བརྡ་བྱས་པ་ཡིན།
“ཞིབ་བཤེར་འདི་འདྲ་རྩུབ་སྤྱོད་ཆེ་དྲགས་པ་མིན་ནམ།”
“ག་རེ། འདི་རྒྱལ་ཁབ་གང་ཞིག་གི་ཞིབ་བཤེར་ལས་ཀྱང་སྔོན་ཐོན་ཆེ་བ་རེད།
དཔེར་ན། འཇར་པན་ལ་གཟིགས་དང་།དོན་དངོས་ཐོག་ཟླ་གཅིག་གི་སྔོན་དུ་”
ཁོས་སྐད་ཆ་བཤད་འགོ་བརྩམས་མ་ཐག་སྟབས་ཉེས་པ་ཞིག་ལ་ཤེལ་དམ་སྟོང་པ་ཞིག་
མཱ་ཀུའི་མགོ་སྟེང་དུ་ལྷུངས་པས་ཁོ་པ “quack(འདི་ནི་བཤད་ཉམས་ཀྱི་ཚིག་ཅིག)” ཞེས་
སྐད་ཅིག་རང་བཏོན་ཏེ་དྲན་མེད་དུ་བརྒྱལ་སོང་།
བརྒྱད།
ཅིའི་ཕྱིར་ཡིན་པ་མི་ཤེས་ཏེ། ང་ཤེལ་སྒོ་ཀུང་སིའི་སྦྱིན་བདག་ཀའེ་ལུ་ལ་ལྟ་སྟངས་ཧ་
ཅང་ཡག་པོ་ཡོད། ཀའེ་ལུ་ནི་མ་རྩ་ཅན་ནང་གི་མ་རྩ་ཅན་ཡིན་ཞིང་། ཕལ་ཆེར་རྒྱལ་ཁབ་
འདིའི་ཆུ་བྱིས་ཀྱི་ནང་དུ་ཀའེ་ལུའི་གསུས་པ་ལས་ཆེ་བ་ཞིག་མེད། ཡིན་ནའང་ཤིང་ཏོག་
འབྲུག་ཚགས་དང་འདྲ་བའི་ལྕམ་དང་། རྡོ་ཀུབ་དང་འདྲ་བའི་བྱིས་པས་ཁོ་པའི་གཡས་
གཡོན་དུ་འདུག་རོགས་བྱེད་པ་དང་། ཁོ་པ་སྤྲོ་བདེའི་རྐུབ་བཏེགས་སྟེང་དུ་སྡོད་པ་ནི་ངོ་མ་
བདེ་སྐྱིད་ལྡན་པའི་ཚུལ་དུ་སྣང་། ཁྲིམས་དཔོན་ཕེ་ཕུ་དང་སྨན་པ་ཁྲ་ཁེས་ང་རྒྱུན་དུ་ཀའེ་
ལུ་ཚང་དུ་དགོང་ཟས་ཟ་བར་ཁྲིད་ཀྱི་ཡོད། ངས་ད་དུང་ཀའེ་ལུའི་ངོ་སྤྲོད་ཡི་གེ་འཁྱེར་ནས་
ཀའེ་ལུ་དང་ཀའེ་ལུའི་གྲོགས་པོར་འབྲེལ་བ་ཅུང་ཟད་ཡོད་པའི་བཟོ་གྲྭ་སྣ་ཚོགས་ལ་ལྟ་སྐོར་
བྱེད་པར་འགྲོ་མྱོང་ཡོད། ངས་བལྟས་ན་བཟོ་གྲྭ་དེ་དག་ལས་དོན་སྙིང་ཆེ་ཤོས་ལྡན་པ་ནི་
དཔེ་དེབ་བཟོ་སྐྲུན་ཀུང་སིའི་བཟོ་གྲྭ་དེ་རེད། ང་དང་ལོ་ན་གཞོན་པའི་ཆུ་བྱིས་ཀྱི་ལག་རྩལ་
པ་མཉམ་དུ་བཟོ་གྲྭ་དེའི་ནང་དུ་ཕྱིན་པ་ཡིན། ངས་ཆུ་ཤུགས་གློག་འདོན་གྱིས་སྒུལ་ཤུགས་
བྱས་པའི་འཕྲུལ་ཆས་གཏོས་ཆེན་དེ་མཐོང་སྐབས་ང་རང་ཆུ་བྱིས་རྒྱལ་ཁབ་དེའི་འཕྲུལ་
ཆས་བཟོ་ལས་ཀྱི་ཡར་ཐོན་ལ་རང་དབང་མེད་པར་ཧ་ལས་བྱུང་། ཅི་ཡིན་ཞེ་ན། གོ་ཐོས་སུ་
བཟོ་གྲྭ་དེའི་ནང་ནས་ལོ་གཅིག་ལ་དཔེ་དེབ་གྲངས་ཁྲི་ཚོ་བདུན་བརྒྱ་པར་འདེབས་བྱེད་
ཐུབ་ཀྱི་ཡོད་སྐད་འདུག ཡིན་ནའང་ང་དེ་བས་ཧང་སངས་སུ་འཇུག་མཁན་ནི་དཔེ་དེབ་
མང་པོ་དེ་འདྲ་བཟོ་བར་མི་མང་པོ་གཏན་ནས་མི་དགོས་པ་དེ་རེད། རྒྱལ་ཁབ་འདིར་དཔེ་
དེབ་བཟོ་དུས་འཕྲུལ་ཆས་དེའི་བཙག་སྦུག་དབྱིབས་ཀྱི་འཛུལ་སྒོའི་ནང་དུ་ཤོག་བུ་དང་།
སྣུམ་སྣག ཐལ་མདོག་གི་ཕྱེ་མ་བཅས་བཅུག་ན་འགྲིག རྒྱུ་ཆ་དེ་དག་འཕྲུལ་ཆས་ཀྱི་ནང་
དུ་སླེབས་རྗེས་སྐར་མ་ལྔ་ཡང་མ་འགོར་བར་ཧའོ་རྨིད་སོ་གཉིས་ཆེ་བ་དང་། ཧའོ་རྨིད་སོ་
གཉིས། ཧའོ་རྨིད་རེ་བཞི་ཆེ་བ་སོགས་དེབ་ཚད་སྣ་ཚོགས་ཀྱི་དཔེ་དེབ་བགྲང་ལས་འདས་པ་
ཐོན་གྱི་འདུག ངས་རྦབ་ཆུ་དང་འདྲ་བར་འཕྲུལ་འཁོར་གྱི་ནང་ནས་ཐོན་པའི་དཔེ་དེབ་ལ་
ལྟ་བཞིན་བྲང་ཁ་དགྱེས་དགྱེས་ཀྱི་ཆུ་བྱིས་ཀྱི་ལག་རྩལ་པར་ཐལ་མདོག་གི་ཕྱེ་མ་དེ་ཅི་ཡིན་
པ་དྲིས་པ་ཡིན། ཆུ་བྱིས་ཀྱི་ལག་རྩལ་པ་དེས་གནག་ཅིང་འོད་བཀྲ་བའི་འཕྲུལ་འཁོར་གྱི
མདུན་དུ་ལངས་ཏེ་སུན་སྣང་ངང་ལན་འདི་ལྟར་བཏབ་བྱུང་།
“ཁྱོད་ཀྱིས་འདི་འདྲི་བ་ཡིན་ནམ། འདི་བོང་བུའི་ཀླད་ཞོ་རེད། ཨིན། སྔོན་ལ་
སྐམ་པོ་བཟོས་ཏེ་དེ་ནས་ཡང་བསྐྱར་ཕྱེ་མར་བཏགས་ན་འགྲིག ད་ལྟའི་རིན་གོང་ནི་ཊོན་
གཅིག་ལ་སྐར་མ་གཉིས་གསུམ་རེད།”
བཟོ་ལས་ཐད་ཀྱི་ངོ་མཚར་འདི་ལྟ་བུ་དཔེ་དེབ་བཟོ་སྐྲུན་ཀུང་སིའི་ནང་དུ་ཐོན་པ་མ་
ཟད། ད་དུང་རི་མོ་བཟོ་སྐྲུན་ཀུང་སི་དང་། རོལ་དབྱངས་བཟོ་སྐྲུན་ཀུང་སིའི་ནང་དུ་ཡང་
ཐོན་འདུག ཀའེ་ལུའི་བཤད་ཚུལ་ལྟར་ན་དོན་དངོས་སུ་རྒྱལ་ཁབ་འདི་རུ་ཆ་སྙོམས་ཟླ་
རེར་འཕྲུལ་འཁོར་རིགས་མི་འདྲ་བ་བདུན་བརྒྱ་བརྒྱད་བརྒྱ་གསར་གཏོད་བྱེད་ཀྱི་ཡོད་
པ་དང་། ཕྱོགས་གང་གི་ཐད་ལའང་དར་རྒྱས་ཆེས་མྱུར་བས་མི་ཤུགས་ལ་བརྟེན་མི་དགོས་
པར་ཐོན་སྐྱེད་འབོར་ཆེན་བྱེད་ཐུབ་ཀྱི་ཡོད། དེས་ན་གླ་ཁོངས་ནས་ཕུད་པའི་ལས་བཟོ་
ཡང་ཁྲི་ཚོ་བཞི་ལྔ་ལས་ཉུང་བ་མེད་ཟེར། མ་གཞི་དེ་འདྲ་ཡིན་མོད། ཉིན་ལྟར་ཞོགས་པ་
ཚགས་པར་ལ་བལྟས་ཀྱང་ལས་འཇོག་ངོ་རྒོལ་ཞེས་པའི་ཡིག་འབྲུ་དེ་གཏན་ནས་མཐོང་
མྱོང་མེད། དེར་ང་རང་ཡ་མཚན་ཆེན་པོ་སྐྱེས་བྱུང་། ཐེངས་ཤིག་ངས་གདན་ཞུས་ལྟར་ཕེ་
ཕུ་དང་ཁྲ་ཁེ་མཉམ་དུ་ཀའེ་ལུ་ཚང་དུ་དགོང་ཟས་ཟ་བར་ཕྱིན་པ་ཡིན། ངས་གོ་སྐབས་དེ་
དང་བསྟུན་ཏེ་ཁོ་ཚོར་རྒྱུ་མཚན་ཅི་ཡིན་སྐད་ཆ་དྲིས་པ་ཡིན།
ཚང་མ་བཟས་པས་རེད།”
ཟ་མ་ཟོས་རྗེས་ཁ་ལ་ཐ་མག་ཞོལ་ཅཱ་བརྒྱུས་པའི་ཀའེ་ལུས་འཛེམས་བག་སྤུ་ཙམ་ཡང་
མེད་པར་དེ་སྐད་བཤད་བྱུང་། འོན་ཏེ་ཁོས་བཤད་པའི “བཟས་པས་རེད” ཟེར་བ་དེ་ཡང་
སྙིང་གོ་དོན་ཅི་ཡིན་མི་ཤེས། དེའི་ཚེ་སྣ་བཙིར་མིག་ཤེལ་གྱོན་པའི་ཁྲ་ཁེས་ངའི་དོགས་
གནད་ཤེས་ཏེ་ཉེ་འགྲམ་ནས་གསལ་འགྲེལ་བྱེད་རྒྱུར།
“ལས་བཟོ་དེ་ཚོ་ཚང་མ་བསད་པ་རེད།ཤ་ནི་བཟའ་བཅར་སྤྱད་ཡོད། ཁྱེད་རང་འདི་
གའི་ཚགས་པར་ལ་ལྟོས་དང་། འདི་གར་ཧ་ལམ་ལས་བཟོ་པ་ཁྲི་ཚོ་དྲུག་དང་བཞི་སྟོང་
བདུན་བརྒྱ་དྲུག་ཅུ་རེ་དགུ་ལས་ཁོངས་ནས་ཕུད་འདུག དེར་བརྟེན་ཤའི་རིན་གོང་ཡང་
དེ་མཚུངས་སུ་ཆག་ཡོད།”
“འོ་ན་ལས་བཟོ་བས་ཅི་ཡང་མ་བཤད་པར་ཁ་ལ་ཉན་པོས་གསོད་དུ་འཇུག་གིན་
ཡོད་དམ།"
“ཟིང་ཆ་བསླངས་ཀྱང་མི་ཕན། གང་ཡིན་ཞེ་ན། ལས་བཟོ་བ་དམར་གསོད་ཀྱི་
བཅའ་ཁྲིམས་ཡོད་པ་རེད།”
སྐད་ཆ་འདི་ཤོད་མཁན་ནི་གཞོང་བཏབ་ཤིང་འབྲས་བསྐྱུར་འདྲའི་རྒྱབ་ཕྱོགས་ཀྱི་ངོ་
གདོང་མདོག་ཉེས་པའི་ཕེ་ཕུ་རེད།དེར་ང་རང་ཡང་ཧ་ཅང་མི་དགའ་བ་ལོས་ཡིན། འོན་ཀྱང་
སྦྱིན་བདག་ཀའེ་ལུ་ལྟ་ཅི། ཕེ་ཕུ་དང་ཁྲ་ཁེས་ཀྱང་དེ་ནི་ལུགས་མཐུན་རེད་བསམ་གྱིན་ཡོད་
པ་འདྲ། སྐབས་དེར་ཁྲ་ཁེས་དགོད་བཞིན་དུ་ང་ལ་འཕྱ་སྨོད་བྱེད་པ་ལྟར་བཤད་རྒྱུར།
“དེ་ནི་རྒྱལ་ཁབ་ཀྱིས་ལྟོགས་ཤི་ཐེབས་པ་དང་རང་ཤི་རྒྱག་པའི་རྙོག་དྲ་མེད་པ་
བཟོས་པ་རེད། དོན་དམ་དུ་ཁོ་ཚོ་དུག་རླངས་ཀྱི་དྲི་སྣོམ་ཙམ་བྱེད་དུ་འཇུག་པས་ན་ཟུག་
ཅི་ཡང་མེད།”
“ཡིན་ནའང་ཤ་དེ་དག་ཟ་བ་
“ཀུ་རེ་མ་རྩེས། གལ་ཏེ་མཱ་ཀུས་ཐོས་ན་ཁོ་གད་མོ་ཤོར་ནས་དབུགས་ཀྱང་གཏོང་ཐུབ་
ཀྱི་མ་རེད། ཁྱེད་རང་གི་རྒྱལ་ཁབ་ཏུ་གྲལ་རིམ་ཨང་བཞི་པའི"བུ་མོ་སྨད་འཚོང་མ་བྱེད་
པར་འགྲོ་བ་མིན་ནམ། ཁྱེད་རང་གིས་ལས་བཟོ་བའི་ཤ་ཟེར་བ་ཐོས་སྐབས་ཁོང་ཁྲོ་ཟ་བ་དེ་
ནི་སྐྱོ་སྣང་རིང་ལུགས་རེད་ཡཱ།”
དྲི་བ་དྲིས་ལན་དེ་དག་ཐོས་པའི་ཀའེ་ལུས་ཉེ་འགྲམ་གྱི་ཅོག་ཙེའི་སྟེང་དུ་ཡོད་པའི་
སན་མིང་ཀྲེའི་སྡེར་མ་ང་ཚོའི་ཕྱོགས་སུ་ཕུད་དེ་ཇི་མི་སྙམ་པའི་ངང་བཤད་རྒྱུར།
“གང་འདྲ་འདུག་གམ། གཅིག་སྣོམས་དང་། འདི་ཡང་ལས་བཟོ་བའི་ཤ་ཡིས་བཟོས་
པ་རེད།”
ངས་མ་བླངས་པ་སྨྲ་མི་དགོས། མ་རེད། ད་དུང་དེས་མི་ཚད་ངས་མགྲོན་སྣེ་ཁང་ནས་
འཕུར་བ་ལྟར་ཐོན་ཏེ་ཕེ་ཕུ་དང་ཁྲ་ཁེ་རྒྱབ་ཏུ་དོར་བ་ཡིན། སྐབས་དེར་ཏག་ཏག་ཁྱིམ་ཚང་
སོ་སོའི་མཁའ་དབྱིངས་སུ་སྐར་མ་ཡང་མཐོང་མི་ཐུབ་པའི་མུན་ནག་གི་མཚན་མོ་རེད།
ངས་མུན་ནག་གི་དཀྱིལ་ནས་རང་ཉིད་ཀྱི་སྡོད་གནས་སུ་ཕྱིར་ལོག་བྱས་ཤིང་སྐྱུག་པ་ཡང་
ཡང་བསྐྱུག་དགོས་བྱུང་། ངས་བསྐྱུགས་པའི་དངོས་པོ་སྐྱ་ཆིག་ཆིག་དེ་མུན་ནག་གི་མཚན་
མོར་ཡང་མཐོང་ཐུབ།
དགུ།
འོན་ཀྱང་ཤེལ་སྒོ་ཀུང་སིའི་སྦྱིན་བདག་ཀའེ་ལུ་ནི་ངོ་མ་དགའ་འོས་པའི་ཆུ་བྱིས་ཤིག་
རེད། ངས་རྒྱུན་དུ་ཀའེ་ལུ་དང་མཉམ་དུ་ཀའེ་ལུ་ཚུད་པའི་སྤྲོ་སྐྱིད་ཁང་དུ་ཕྱིན་ཏེ་མཚན་
མོ་སྐྱིད་པོ་ཞིག་སྐྱེལ་གྱིན་ཡོད། དེ་ནི་སྤྲོ་སྐྱིད་ཁང་དེ་རིམ་འདས་མིའི་སྤྲོ་སྐྱིད་ཁང་ལས་
ལྷག་པའི་སྐྱིད་སྣང་ལྡན། དེ་མིན་ཀའེ་ལུས་བཤད་པའི་སྐད་ཆར་མ་གཞི་མཚན་ཉིད་རིག་
པ་བ་མཱ་ཀུའི་སྐད་ཆ་ལྟར་གོ་དོན་ཟབ་མོ་མེད་མོད། དེས་ང་རང་འཇིག་རྟེན་གསར་རྐྱང་
ཞིག་ལ། ཡངས་ཤིང་རྒྱ་ཆེ་བའི་འཇིག་རྟེན་ཞིག་ལ་ལྐོག་ཞིབ་བྱེད་དུ་འཇུག་ཐུབ། ཀའེ་
ལུས་རྟག་ཏུ་གསེར་བཙོ་མའི་ཁེམ་བུས་ཕོར་པའི་ནང་གི་འཚིག་ཇ་དཀྲུག་པ་དང་། སྤྲོ་སྣང་
ངང་བརྗོད་གཞི་སྣ་ཚོགས་ཀྱི་ཁ་བརྡ་བྱེད།
སྨུག་པ་རབ་ཏུ་འཁྲིགས་པའི་མཚན་མོ་ཞིག་ལ་དགུན་གྱི་སེ་བ་མེ་ཏོག་སྣོལ་བའི་བུམ་
པས་བར་བཅད་དེ་ངས་ཀའེ་ལུའི་ཁ་བརྡར་ཉན་པ་ཡིན། ངས་ངེས་པ་ཞིག་ལ་ཀའེ་ལུའི་
ཁང་པ་དེ་སྤྱི་ཁོག་ལྟ་ཅི། ཐ་ན་རྐུབ་བཏེགས་དང་ཅོག་ཙེར་ཡང་ཚོས་གཞི་དཀར་པོ་བྱུགས་
ཏེ་གསེར་སྐུད་ཀྱི་མཐའ་རྒྱན་སྤྲས་འདུག ཁང་པ་ནི་དྲང་ཐིག་གི་ཁྱད་ཆོས་ཅན་ཞིག་རེད།
ཀའེ་ལུ་རྣམ་ཀུན་ལས་རང་རློམ་ཆེ་བར་སྣང་། ཁོས་ངོ་གདོང་འཛུམ་གྱིས་ཁེངས་བཞིན་དུ་
ད་ལམ་གནམ་འོག་གི་དབང་ཆ་ཐོབ་པའིQuoraxཏང་གི་རྒྱལ་སྲིད་ལས་ཁུངས་ཀྱི་ཁོངས་
མིའི་སྐོར་བརྗོད་བྱུང་། “ཁུ་ཨའོ་ལཱ་ཁུ་སེ" ཞེས་པ་འདི་ནི་ཆོ་མེད་པའི་བཤད་ཉམས་ཀྱི
ཚིག་ཅིག་ཡིན་ཞིང་། “ཨ་ཁ” ཞེས་སུ་བསྒྱུར་རྒྱུ་ལས་མེད། འོན་ཏེ་ཇི་ལྟར་བཤད་ཀྱང་
ཏང་འདི་གཙོ་བོ་ནི “ཆུ་བྱིས་ཡོངས་ཀྱི་ཁེ་ཕན” གྱི་ཚབ་བྱེད་པའི་འུད་བསྟོད་ཀྱི་སྲིད་
ཏང་ཞིག་རེད།
“ཁུ་ཨའོ་ལཱ་ཁུ་སེ་ཏང་གི་ཁ་ལོ་སྒྱུར་མཁན་ནི་ཆབ་སྲིད་པ་གྲགས་ཅན་ལའོ་ཕེ་རེད།
‘ཁ་དན་ཚིག་གནས་ནི་ཕྱི་འབྲེལ་ལེགས་ཤོས་ཡིན’ ཞེས་པའི་སྐད་ཆ་དེ་པི་སེ་མའེ་
ཡིས་བཤད་པ་མིན་ནམ། ཡིན་ནའང་ལའོ་ཕེས་ཁ་དན་ཚིག་གནས་ཀྱང་ནང་སྲིད་ཀྱི་ཐད་
ལ་སྤྱོད་ཀྱི་ཡོད་”
“འོན་ཀྱང་ལའོ་ཕེའི་གཏམ་བཤད་
“རེད། ཁྱེད་རང་ངས་བཤད་པར་ཉོན་དང་། གཏམ་བཤད་དེ་ཚང་མ་རྫུན་གཏམ་
ལོས་ཡིན། ཡིན་ནའང་མི་ཚང་མས་དེ་ནི་རྫུན་གཏམ་ཡིན་པ་ཤེས་པས་དེར་བརྟེན་མཇུག་
འབྲས་དང་ཁ་དན་ཚིག་གནས་ཀྱང་གཅིག་པ་རེད་ཅེས་བཤད་ཆོག སྐད་ཆ་དེ་དག་ཡོད་
ཚད་རྫུན་གཏམ་དུ་བརྩི་བ་ནི་ཁྱེད་ཚོ་ཁོ་ནར་ལྡན་པའི་ཕྱོགས་རེ་བའི་ལྟ་ཚུལ་རེད། ང་
ཚོ་ཆུ་བྱིས་ཀྱང་ཁྱེད་ཚོ་དང་འདྲ་འོན་ཏེ་དེ་ལ་ཡང་གནད་འགག་མེད། ངས་བཤད་
འདོད་པ་ནི་ལའོ་ཕེའི་སྐོར་ཡིན། ལའོ་ཕེས་ཁུ་ཨའོ་ལཱ་ཁུ་སེ་ཏང་གི་ཁ་ལོ་བསྒྱུར་བ་དང་།
ལའོ་ཕེར་བཀོད་པ་གཏོང་མཁན་ནི《Pou–Fouཚགས་པར》ཁང(ཕུའུ་ཧྥུ་ཞེས་པའི་ཚིག་
འདི་ནི་བཤད་ཉམས་ཀྱི་ཚིག་ཅིག་ཡིན་ཞིང་། གལ་ཏེ་ཡིན་གཅིག་བསྒྱུར་དགོས་ན ‘ཨ་
ཨ’ ཞེས་པ་ལས་བསྒྱུར་རྒྱུ་མེད)གི་འགོ་གཙོ་ཁུ་དབྱི་ཁུ་དབྱི་རེད། ཡིན་ནའང་ཁུ་དབྱི་
ཁུ་དབྱི་ཡང་རང་ཉིད་ཀྱི་བདག་པོ་ཡེ་ནས་མ་རེད། ཁུ་དབྱི་ཁུ་དབྱི་ལ་བཀོད་འདོམས་བྱེད་
མཁན་ནི་ཁྱེད་རང་གི་མིག་མདུན་དུ་བསྡད་ཡོད་པའི་ཀའེ་ལུ་རེད།”
“འོན་ཀྱང་ངས་འདི་ལྟར་དྲིས་ན་ཕལ་ཆེར་གུས་ཞབས་གཏན་ནས་མེད་པ་ཡིན་སྲིད།
《ཕུའུ་ཧྥུ་ཚགས་པར》དེ་བཟོ་པའི་ཆེད་དུ་སྐད་ཆ་ཤོད་མཁན་གྱི་ཚགས་པར་མ་རེད་དམ།
ཁྱེད་རང་གིས་དེའི་འགོ་གཙོ་ཁུ་དབྱི་ཁུ་དབྱི་ལ་བཀོད་འདོམས་བྱེད་ཀྱི་ཡོད་ཟེར་བ་”
ཕུའུ་ཧྥུ་ཚགས་པར》གྱི་གསར་འགོད་པ་ནི་བཟོ་པའི་ཆེད་དུ་སྐད་ཆ་ཤོད་མཁན་
ལོས་ཡིན། འོན་ཀྱང་གསར་འགོད་པར་བཀོད་པ་གཏོང་མཁན་ནི་ཁུ་དབྱི་ཁུ་དབྱི་གཅིག་པུ་
ལས་མེད། ཁུ་དབྱི་ཁུ་དབྱི་ཁོ་ང་ཀའེ་ལུའི་རོགས་སྐྱོར་དང་ལེན་མི་བྱེད་ཀ་མེད་རེད།"
ཀའེ་ལུས་སྔར་བཞིན་འཛུམ་དམུལ་གྱིན་ལག་ནང་གི་གསེར་བཙོ་མའི་ཁེམ་བུར་
ལག་རྩེད་རྩེ། ད་ལྟ་ཀའེ་ལུ་ལ་ལྟ་གིན་ཞེ་འཁོན་པའི་ཁོ་དང་བསྡུར་ཚེ་སེམས་སུ་དེ་བས
ཕུའུ་ཧྥུ་ཚགས་པར》གྱི་གསར་འགོད་པར་སྙིང་རྗེ་སྐྱེས་འོང་། སྐབས་དེར་ཀའེ་ལུས་ངས་
ཁ་མི་གྲག་པར་བལྟས་བྱུང་། བཟོ་ལྟར་བལྟས་ན་ངའི་སྙིང་རྗེ་རྟོགས་པ་འདྲ་སྟེ། ཁོས་ལྟོ་བ་
ཆེན་པོ་དེ་དགྱེད་དགྱེད་ཀྱིས་བཤད་རྒྱུར།
“དོན་དངོས་སུ《ཕུའུ་ཧྥུ་ཚགས་པར》གྱི་གསར་འགོད་པ་ཡང་ཚང་མ་བཟོ་པའི་ཆེད་
དུ་སྐད་ཆ་ཤོད་མཁན་མ་རེད། མ་མཐར་ཡང་ང་ཚོ་ཆུ་བྱིས་ཀྱིས་མི་གཞན་གྱི་ཆེད་དུ་སྐད་
ཆ་མ་བཤད་པའི་སྔོན་ལ་རང་ཉིད་ལ་སྲུང་སྐྱོབ་བྱེད་ཀྱི་རེད་ད་དུང་དེ་བས་ངན་པ་ནི་
ང་ཀའེ་ལུ་ལའང་མི་གཞན་གྱིས་བཀོད་སྒྲིག་བྱེད་ཀྱི་ཡོད། ཁྱོད་ཀྱི་སེམས་ལ་མི་དེ་སུ་རེད་
བསམ་གྱི་འདུག་གམ། དེ་ནི་ངའི་ལྕམ་རེད། མཛེས་ཉམས་དོད་པའི་ཀའེ་ལུའི་ལྕམ་རེད་ཡཱ།”
དེར་མཐུད་ནས་ཀའེ་ལུས་གད་རྒྱངས་ཤིག་འཐེན་འོང་།
“དེ་ནི་བདེ་སྐྱིད་ཅིག་ཡིན་པར་བཤད་མི་འོས་སམ།”
“གང་ལྟར་ང་འདོད་བློ་ཁེངས་སོང་། མ་རེད། དེ་ནི་ཁྱོད་ཀྱི་མདུན་དུ་ཡིན། ཆུ་བྱིས་
མ་ཡིན་པའི་ཁྱོད་ཀྱི་མདུན་དུ་ད་གཟོད་ངས་ཁ་ཕོ་བཤད་ཆོག”
“དེ་འདྲ་ཡིན་ན་ཀའེ་ལུའི་ལྕམ་གྱིས་ཁུ་ཨའོ་ལཱ་ཁུ་སེའི་རྒྱལ་སྲིད་ལས་ཁུངས་ལ་
བཀོད་པ་གཏོང་བ་མིན་ནམ།
“དེ། དེ་ལྟར་བཤད་ཀྱང་ཆོག འོན་ཀྱང་ལོ་ངོ་བདུན་གྱི་གོང་དུ་ལངས་པའི་དམག་
འཁྲུག་དེ་དངོས་གནས་ཆུ་བྱིས་མོ་ཞིག་གི་ཆེད་དུ་ལངས་པ་རེད།”
“དམག་འཁྲུག་ཨེ། རྒྱལ་ཁབ་འདི་ཡང་དམག་རྒྱག་མྱོང་ཡོད་དམ།”
“ལོས་ཡོད། འབྱུང་འགྱུར་ཡང་ནམ་ཞིག་དམག་འཁྲུག་ལངས་སྲིད་པ་མི་ཤེས། གང་
ལྟར་ཁྱིམ་མཚེས་རྒྱལ་ཁབ་ཡོད་ཚེ་
དོན་དངོས་ཐོག་ངས་ད་ལྟ་གཞི་ནས་ཆུ་བྱིས་ཀྱི་རྒྱལ་ཁབ་དེ་ཁེར་རྐྱང་གི་རྒྱལ་ཁབ་
ཅིག་མིན་པ་ཐོག་མར་ཤེས་བྱུང་། ཀའེ་ལུས་ངོ་སྤྲོད་བྱས་པར་གཞིགས་ན་ཆུ་བྱིས་རྒྱལ་ཁབ་
ཀྱིས་རྒྱུན་དུ་ཆུ་སྲམ་དག་ཚོད་དཔག་གི་དགྲ་བོར་ངོས་འཛིན་བྱེད་ལ། ཆུ་སྲམ་ལའང་ཆུ་
བྱིས་རྒྱལ་ཁབ་ལས་མི་དམན་པའི་དམག་དོན་གོ་མཚོན་མངའ། ང་རང་ཆུ་བྱིས་རྒྱལ་ཁབ་
ཀྱིས་ཆུ་སྲམ་དགྲ་བོར་འཛིན་པའི་དམག་འཁྲུག་ལ་དགའ་སྣང་ཆེན་པོ་བྱུང་། (དེ་ནི་ཆུ་
བྱིས་ལ་དགྲ་བོ་སྟོབས་ཆེན་ཆུ་སྲམ་ཡོད་པའི་དོན་དངོས་དེ《 ཆུ་སྟག་ལ་མདོ་ཙམ་བརྟགས་
པ》ཞེས་པའི་རྩོམ་པ་པོས་ཤེས་མེད་པ་མ་ཟད། ཕལ་ཆེར《རི་བྱའི་དམངས་ཁྲོད་ཀྱི་བཤད་
རྒྱུན་ཕྱོགས་བསྒྲིགས》 ཀྱི་རྩོམ་པ་པོ་ལིའུ་ཐན་གོ་ནན་གྱིས་ཀྱང་མི་ཤེས)
“ཐེངས་དེའི་དམག་འཁྲུག་མ་ལངས་པའི་གོང་དུ་རྒྱལ་ཁབ་གཉིས་པོས་ཀྱང་ལྷོད་
གཡེང་གཏན་ནས་མ་བཏང་བ་སྨྲ་མི་དགོས། གང་ལགས་ཤེ་ན། རྒྱལ་ཁབ་གཉིས་ཀ་དེ་
བཞིན་དུ་ཁ་གཏད་ལ་སྐྲག་གིན་ཡོད། འོན་ཀྱང་ཏག་ཏག་སྐབས་དེར་ཆུ་སྲམ་ཞིག་རྒྱལ་
ཁབ་འདི་རུ་ཆུ་བྱིས་ཁྱོ་ཤུག་ཅིག་ལ་འཚམས་འདྲི་བྱེད་བཞིན་ཡོད་པ་ལ་ཆུ་བྱིས་མོ་དེས་
རང་ཉིད་ཀྱི་ཁྱོ་བོ་གསོད་རྩིས་བྱེད། དེ་ནི་ཁྱོ་བོ་དེས་བཟའ་རྒྱག་སྤྱོད་གསུམ་ཁོ་ན་ལས་བྱེད་
མི་ཤེས་པས་རེད། དེ་མིན་ཁོས་ཚེ་སྲོག་གྱི་འགན་བཅོལ་ཉོས་ཡོད་པས་དེ་ལ་ཕལ་ཆེར་
བསླུ་བྲིད་ཀྱི་ནུས་པ་ཆེན་པོ་ཡོད་པ་འདྲ།”
“ཁྱེད་རང་གིས་ཁྱོ་ཤུག་དེ་ངོ་ཤེས་ཀྱི་ཡོད་དམ།”
“ཨ། མེད། ངས་ཆུ་བྱིས་ཕོ་དེ་ལས་ངོ་ཤེས་ཀྱི་མེད། ངའི་ལྕམ་གྱིས་ཆུ་བྱིས་ཕོ་དེ་ངན་
པ་རེད་ཟེར། འོན་ཀྱང་གལ་ཏེ་ང་ལ་ཤོད་ཟེར་ན་ཕལ་ཆེར་ཁོ་མི་ངན་རེད་ཟེར་བ་ལས་
གནོད་འཚེ་ཕོག་པའི་སྟོང་བསམ་ཅན་གྱི་སྨྱོན་པ་རེད་ཟེར་ན་འོས། ཁོ་ཆུ་བྱིས་མོས་འཛིན་
པར་སྐྲག་གི་རེད་དེས་ན་ཆུ་བྱིས་མོ་དེས་མོ་རང་གི་ཁྱོ་བོའི་ཁྲོ་ཁྲོ་ཕོར་པའི་ནང་དུ་
དུག་རྫས་ཆིན་ཧྭ་ཅཱ་བཏབ་འདུག འོན་ཀྱང་ཆིན་ཧྭ་ཅཱ་འདེབས་རྒྱུ་ནོར་ཏེ་ཆུ་སྲམ་གྱི་ཕོར་
པའི་ནང་དུ་བཏབ་པས་དེའི་མཇུག་འབྲས་ནི་ཆུ་སྲམ་ཤི་བ་ལོས་ཡིན།དེ་རྗེས་”
“དེ་རྗེས་དམག་འཁྲུག་ལངས་པ་ཨེ་རེད།”
“རེད། སྟབས་ཉེས་པ་ཞིག་ལ་ཆུ་སྲམ་དེ་བྱས་རྗེས་ཀྱི་རྟགས་མ་ཐོབ་མྱོང་བ་ཞིག་
ཡིན་འདུག"
“ཕྱོགས་སུ་ལ་རྒྱལ་ཁ་ཐོབ་པ་རེད།”
“རྒྱལ་ཁ་ང་ཚོའི་རྒྱལ་ཁབ་ལ་ལོས་ཐོབ། གཡུ་འབྲུག་དང་རྒྱ་སྟག་ལྟ་བུའི་ཆུ་བྱིས་ཁྲི་
ཚོ་སུམ་ཅུ་སོ་དྲུག་དང་དགུ་སྟོང་ལྔ་བརྒྱ་ཐེངས་དེའི་དམག་འཁྲུག་གི་ཆེད་དུ་གཡུལ་སར་
སྲོག་ཤོར་སོང་། ཡིན་ནའང་དགྲ་ཕྱོགས་ཀྱི་རྒྱལ་ཁབ་དང་བསྡུར་ན་གྱོང་གུན་དེ་ཙམ་ལ་
བརྩི་རིན་མེད། རྒྱལ་ཁབ་འདིའི་ནང་གི་པགས་པ་ཕལ་མོ་ཆེ་སྲམ་ལྤགས་རེད། ངས་དམག་
འཁྲུག་གི་སྐབས་སུ་ཤེལ་སྒོ་བཟོ་བ་ཕུད་ད་དུང་གཡུལ་སར་སོལ་སྙིགས་སྐྱེལ་འདྲེན་བྱས་
པ་ཡིན།"
“སོལ་སྙིགས་སྐྱེལ་འདྲེན་བྱས་ནས་ཅི་བྱེད་དམ།”
“འབྲུ་རིགས་ཀྱི་ཚབ་བྱ་རྒྱུ་ལོས་ཡིན། གང་ལྟར་ང་ཚོ་ཆུ་བྱིས་ལྟོགས་ཚེ་ཅི་ཡང་ཟ་
གི་རེད།”
“ཡིན་ནའང་། ངས་འདི་འདྲ་བཤད་པར་ཁོང་ཁྲོ་མ་ཟ་རོགས། གཡུལ་སའི་ཐོག་གི་
ཆུ་བྱིས་རྣམས་ལ་གལ་ཏེ་ང་ཚོའི་རྒྱལ་ཁབ་ཏུ་ཡིན་ན་དེ་ནི་ཞབས་འདྲེན་གྱི་གནས་
ཚུལ་རང་རེད།”
“དེ་ནི་རྒྱལ་ཁབ་འདིར་ཡང་ཞབས་འདྲེན་གྱི་གནས་ཚུལ་ཡིན་གཏན་རེད། འོན་ཀྱང་
ང་ཚོ་རང་ཉིད་ཀྱིས་དེ་ལྟར་བཤད་ན་སུས་ཀྱང་ཞབས་འདྲེན་གྱི་གནས་ཚུལ་ཡིན་པའི་ངོས་
འཛིན་མི་བྱེད། མཚན་ཉིད་རིག་པ་བ་མཱ་ཀུས “རང་ཉིད་ཀྱི་ལས་ངན་རང་ཉིད་ཀྱིས་བཤད་
ཚེ་ལས་ངན་དེ་རང་བཞིན་དུ་ཡལ་འགྲོ’ ཞེས་བཤད་པ་མིན་ནམ། དེ་མ་ཟད། ང་ཚོར་
སྒེར་ཕན་གཉེར་རྒྱུ་ཕུད་རྣམ་པར་དག་པའི་རྒྱལ་གཅེས་ཀྱི་སེམས་པའང་ཡོད་ཡཱ།”
སྐབས་དེར་ཏག་ཏག་སྤྲོ་སྐྱིད་ཁང་གི་ཞབས་ཕྱི་བ་ནང་དུ་འཛུལ་སླེབས་བྱུང་། ཞབས་
ཕྱི་བས་ཀའེ་ལུར་གུས་འདུད་ཅིག་ཞུས་རྗེས་ཀློག་འདོན་བྱེད་པ་ལྟར་བཤད་རྒྱུར།
“སྐུ་ཉིད་གཟིམ་ཤག་གི་ཁྱིམ་མཚེས་ལ་མེ་ཤོར་འདུག”
“མེ་མེ་ཤོར་འདུག་ཨེ།”
ཀའེ་ལུས་ཧོན་ཐོར་བའི་ངང་ཡར་ལངས། ང་ཡང་ཡར་ལངས་པ་ཡིན། འོན་ཏེ་ཞབས་
ཕྱི་བས་དལ་ལྷོད་ལྷོད་ངང་བཤད་རྒྱུར།
“འོན་ཀྱང་མེ་བསྣུབས་ཚར་སོང་།”
ཀའེ་ལུས་ཞབས་ཕྱི་བར་མིག་སྐྱེལ་བྱེད་བཞིན་ངོ་གདོང་ལས་ངུ་བ་འདྲ་ལ་དགོད་
པའང་འདྲ་བའི་རྣམ་འགྱུར་ཞིག་བསྟན་འོང་། ངས་ངོ་གདོང་དེར་ལྟ་བཞིན་དུས་ཇི་ཙམ་
ནས་འགོ་ཚུགས་པ་མི་ཤེས་མོད། ང་རང་ཤེལ་སྒོ་ཀུང་སིའི་སྦྱིན་བདག་དེར་ཞེ་སྡང་བ་ད་
གཟོད་གཞི་ནས་རྟོགས་བྱུང་། འོན་ཀྱང་ད་ལྟ་ཀའེ་ལུ་ནི་མ་རྩ་ཅན་ཆེན་པོ་ཞིག་མིན་ལ་མི་
གཞན་གང་ཞིག་ཀྱང་མིན་པར་ཆུ་བྱིས་དཀྱུས་མ་ཞིག་རེད། ངས་བུམ་པའི་ནང་གི་སེ་བ་
མེ་ཏོག་དེ་བཀོག་སྟེ་ཀའེ་ལུའི་ལག་ཏུ་སྤྲད་པ་ཡིན།
“མ་གཞིར་མེ་བསྣུབས་ཐུབ་ཀྱང་ཁྱེད་ཀྱི་ལྕམ་སྐྲག་ཐག་ཆོད་ཡོད་ཀྱི་རེད། ཤོག
འདི་འཁྱེར་ནས་ཕྱིར་ལོགས་ཤིག་
“བཀའ་དྲིན་ཆེ།”
ཀའེ་ལུས་ངའི་ལག་ནས་བཟུང་། དེ་ནས་འཛུམ་བག་ཅིག་ཐོལ་གྱིས་བསྟན་ཏེ་སྐད་
མགོ་དམའ་པོས་ང་ལ་བཤད་རྒྱུར།
“ངའི་ཁྱིམ་མཚེས་ནི་ངའི་ཁང་པ་གཡར་བ་ཞིག་རེད། ང་ལ་མ་མཐར་ཡང་མེ་སྐྱོན་
འགན་བཅོལ་གྱི་གུན་གསབ་དངུལ་ཐོབ་ཀྱི་རེད།”
ངས་ད་ལྟ་ཡང་ཀའེ་ལུའི་སྐབས་དེའི་འཛུམ་བག་གསལ་པོར་ངེས་ཡོད། ངས་མཐོང་
ཆུང་བྱེད་ཐབས་བྲལ་ལ་ཁོང་ཁྲོ་ཡང་ལངས་ཐབས་བྲལ་བའི་འཛུམ་མདངས་དེ།
བཅུ།
“ག་རེ་བྱས་སོང་ངམ།དེ་རིང་ཡང་མི་དགའ་བ་ཅི་ཡིན།”
དེ་ནི་མེ་སྐྱོན་བྱུང་བའི་ཉིན་གཉིས་པར་རེད། ངས་ཐ་མག་ཁ་ལ་བརྒྱུས་ཏེ་མགྲོན་སྣེ་
ཁང་གི་རྐུབ་བཏེགས་སྟེང་དུ་བསྡད་ཡོད་པའི་སློབ་མ་ལཱ་ཕུ་ལ་དེ་སྐད་དྲིས།
ལཱ་ཕུས་རྐང་པ་གཡོན་མ་གཡས་པའི་སྟེང་དུ་བཞག་སྟེ་རིག་པ་ཉོབ་པོའི་ངང་མགོ་
བསྒུར་ནས་པང་གཅལ་ལ་ལྟ་བས་ཐ་ན་ཁ་རལ་དེ་ཡང་རིག་མི་འགྱུར།
“སྐུ་ཞབས་ལཱ་ཕུ།ངས་ཁྱོད་ལ་ག་རེ་བྱས་པ་འདྲི་གི་ཡོད།”
“གང་ཡང་བྱས་མ་བྱུང་། ད་དབྱུགས་ཞོག ཚང་མ་སྙིང་པོ་མེད་པའི་བྱ་བ་ཤ་སྟག
རེད་”
ལཱ་ཕུས་མགོ་ཡར་བཏེགས་ཤིང་། སྐད་ཆ་ཤོད་དུས་སེམས་སྡུག་གི་སྣ་སྒྲ་གྲགས་འོང་།
“དེ་རིང་ངས་གཅིག་ནས་སྒེའུ་ཁུང་གི་ཕྱི་རོལ་ལ་བལྟས་པ་དང་། གཉིས་ནས་ཇི་མི་
སྙམ་པའི་ངང་ཁ་ནས ‘ཨ་ཙི། རྔམ་པའི་དམན་པ་མེ་ཏོག་བཞད་འདུག' ཅེས་བཤད་པ་
ཡིན། ངས་དེ་ལྟར་བཤད་པ་ན་ངའི་གཅུང་མོ་དེ་མུར་གདོང་མདོག་འགྱུར་ཏེ་ང་ལ་གཏད་
ནས ‘ང་རྔམ་པའི་དམན་པ་ཡིན། ག་རེ་བྱས་སོང་ངམ’ ཞེས་རླུང་བསྟན་བྱུང་། ད་དུང་
དེས་མི་ཚད་པར་ངའི་ཨ་མས་སླར་གཅུང་མོའི་ཕྱོགས་སུ་ལངས་ཏེ་ང་ལ་གཤེ་བྱུང་།”
“ཁྱོད་ཀྱིས་རྔམ་པའི་དམན་པ་མེ་ཏོག་བཞད་འདུག་བཤད་པར་ཁྱོད་ཀྱི་གཅུང་མོ་མི་
དགའ་བ་ཅི་ཡིན།”
“ཧའེ། ཕལ་ཆེར་མོས་ཆུ་བྱིས་ཕོ་བཟུང་བར་གོ་བ་བླངས་པ་མིན་ནམ། དེས་མ་ཚད།
ད་དུང་རྒྱུན་པར་ངའི་ཨ་མ་དང་འབྲེལ་བ་མི་ལེགས་པའི་ཨ་ནེ་ཡང་ང་དང་ཁ་འཛིང་རྒྱག་
པར་བརྒྱུགས་ཡོང་བས་ཟིང་ཆ་སྔར་ལས་ཆེ་བར་གྱུར་སོང་། སྐབས་དེར་ལོ་ཧྲིལ་པོ་ཆང་
གིས་བཟི་འཁྱོམ་འཁྱོམ་ཡིན་པའི་ཨ་ཕས་ཁ་འཛིང་རྒྱག་པ་ཐོས་མ་ཐག་ཁ་གྲག་ཁོམ་མེད་
པར་ཉེས་རྡུང་གང་བྱུང་བཏང་ཞིང་། སུ་ཞིག་བཟུང་ཐུབ་ནའང་དེར་ཉེས་རྡུང་བཏང་སོང་།
དེ་ཡང་ཁ་འཛིང་བརྒྱབ་ནས་མཚམས་འཇོག་ཐབས་བྲལ་བའི་སྐབས་ན་ངའི་གཅུང་པོས་
ཡང་ཨ་མའི་དངུལ་ཁུག་བརྐུས་ནས་གློག་བརྙན་ལྟ་བར་ཕྱིན་འདུག ང ང་དངོས་
གནས་”
ལཱ་ཕུས་ལག་གཉིས་ཀྱིས་ངོ་གདོང་བཀབ་སྟེ་ངུ་བ་ལས་སླར་སྐད་ཆ་མི་ཤོད། ང་ཁོ་ལ་
སྙིང་རྗེ་ལོས་སྐྱེ། དུས་མཚུངས་སུ་སྙན་ངག་པ་ཐེ་ཁུས་ཁྱིམ་རྒྱུད་ལམ་ལུགས་ལ་བཟུང་བའི་
སྣང་ཆུང་དེ་ཡང་རང་བཞིན་དུ་དྲན་བྱུང་། ངས་ལཱ་ཕུའི་ཕྲག་པར་རྡེབ་བཞིན་བཤད་དོན།
“གནས་ཚུལ་དེ་རིགས་ས་ཕྱོགས་གང་དུ་ཡང་མང་ཐག་ཆོད་རེད། དབྱུགས་ཞོག དེ་
ལས་སེམས་ཤུགས་སྐྱེད་ཅིག་
“ཡིན་ནའང ཡིན་ནའང་གལ་སྲིད་ངའི་ཁ་རལ་མེད་ན་
“དེ་ཁྱེད་རང་བསམ་བློ་རྒྱ་ཆེ་ཙམ་གཏོང་རྒྱུ་རེད། འགྲོ། སྐུ་ཞབས་ཐེ་ཁུའི་སར་
འགྲོ།"
“ངས་ཁོ་ལྟར་བློ་ཁོག་ཆེན་པོས་ཁྱིམ་ཚང་དོར་མི་ཐུབ་པས་ཐེ་ཁུས་ང་ལ་མཐོང་ཆུང་
བྱེད་ཀྱི་འདུག”
“འོ་ན་ཁུ་ལཱ་པཱ་ཁུའི་ཁྱིམ་དུ་འགྲོ།”
རོལ་དབྱངས་འདུ་ཚོགས་དེའི་རྗེས་ནས་ང་དང་ཁུ་ལཱ་པཱ་ཁུ་ཡང་གྲོགས་པོར་གྱུར་
སོང་། དེས་ན་ལཱ་ཕུ་ཁྲིད་ནས་ཁུ་ལཱ་པཱ་ཁུའི་ཁྱིམ་དུ་ཕྱིན་པ་ཡིན། ཁུ་ལཱ་པཱ་ཁུའི་འཚོ་བ་ཐེ་
ཁུ་དང་བསྡུར་ན་རྒྱས་སྤྲོས་ཤིན་ཏུ་ཆེ། འོན་ཀྱང་ཁོ་པའི་འཚོ་བ་མ་རྩ་ཅན་ཀའེ་ལུ་དང་
གཅིག་མཚུངས་རེད་ཅེས་ཤོད་ཀྱི་མེད། ཁོའི་ཁང་པའི་ནང་དུ་ཐཱ་ནཱ་ཀེ་ལཱ་ཡི་རྫ་བཟོས་
དུར་བརྙན་དང་། ཏ་ཟིག་གི་རྫ་ཆས་སོགས་གནའ་རྫས་ཤ་སྟག་རེད། ཁང་པའི་ནང་དུ་ཐུར་
ཁེའི་ལུགས་ཀྱི་རྐུབ་བཏེགས་རྒྱབ་སྙེས་མ་རིང་པོ་ཞིག་བསྒྲིགས་ཡོད་པ་དང་། ཁུ་ལཱ་པཱ་ཁུ་
རྒྱུན་དུ་རང་ཉིད་ཀྱི་འདྲ་པར་བྲིས་མའི་འོག་ཏུ་བྱིས་པ་ཚོ་དང་མཉམ་དུ་རྩེད་འཇོར་རོལ་
གྱིན་འདུག འོན་ཀྱང་དེ་རིང་རྒྱུ་རྐྱེན་ཅི་སྟེ། ཁུ་ལཱ་པཱ་ཁུ་ལག་ཟུང་བྲང་མདུན་དུ་སྣོལ་ཏེ་
ངོ་གདོང་ནག་རུབ་རུབ་ཏུ་བསྡད་ཡོད་པ་དང་། རྐང་འོག་ཏུ་ཤོག་ཚལ་གྱིས་ཁེངས་འདུག
ལཱ་ཕུ་ཕལ་ཆེར་སྙན་ངག་པ་ཐེ་ཁུ་དང་མཉམ་དུ་རྟག་པར་འདི་གར་ཁུ་ལཱ་པཱ་ཁུ་འཕྲད་པར་
ཡོང་གི་ཡོད་པ་འདྲ། འོན་ཏེ་ཐེངས་འདིར་ངང་ཚུལ་དེ་མཐོང་སྐབས་ཁོས་གུས་གུས་ཞུམ་
ཞུམ་ངང་འདྲི་སྨེད་ཅིག་བཏང་རྗེས་འཇམ་ཐིང་ཐིང་ངང་གྱང་འགྲམ་དུ་བསྡད་སོང་།
“སྐུ་ཞབས་ཁུ་ལཱ་པཱ་ཁུ་ལགས། ག་རེ་བྱས་སོང་ངམ།”
ངས་འདྲི་ཚིག་འདི་བཀོལ་ནས་རོལ་མོ་བ་ཆེན་པོར་འཚམས་འདྲི་ཞུ་བའི་ཚབ་བྱས་
པ་ཡིན།
“ག་རེ་བྱས་སོང་ཨེ། ཁྱོད་ཀྱིས་དཔྱད་གཏམ་པ་གླེན་པ་དེ་ཚོར་ལྟོས་དང་། འཛེམ་
བག་ཅི་ཡང་མེད་པར་ངའི་དུང་སེམས་མཚོན་པའི་སྙན་ངག་གིས་ཐེ་ཁུའི་དུང་སེམས་
མཚོན་པའི་སྙན་ངག་ལ་མི་དོ་བ་བཤད་འདུག”
“ཡིན་ནའང་ཁྱེད་རང་ནི་རོལ་མོ་མཁས་ཅན་རེད།དེས་མ་ཚད་”
“གལ་སྲིད་དེ་ཁོ་ན་ལས་བཤད་མེད་ན་ངས་ཀྱང་བཟོད་སྒོམ་བྱེད་ཀྱི་རེད། ཁོ་ཚོས་
ད་དུང་ང་ལ་ལའོ་ཁུ་དང་བསྡུར་ན་རོལ་མོ་བའི་མཚན་སྙན་གྱི་ཐོབ་ཐང་རྩ་བ་ནས་མེད་པ་
བཤད་འདུག"
ལའོ་ཁུ་ནི་རྟག་ཏུ་ཁུ་ལཱ་པཱ་ཁུ་དང་བསྡུར་བའི་རོལ་མོ་བ་ཞིག་རེད། འོན་ཀྱང་ཁོ་པ་
རིམ་འདས་མིའི་སྤྲོ་སྐྱིད་ཁང་གི་ཚོགས་མི་མིན་པས་ངས་ཁོ་ལ་སྐད་ཆ་བཤད་མྱོང་རྩ་བ་
ནས་མེད། འདྲ་པར་སྟེང་ནས་མཆུ་སྒྲོས་ཡར་བརྫེས་ཤིང་ཁྱད་ཆོས་ཆེན་པོ་ལྡན་པའི་ཁོའི་
ངོ་གདོང་དེ་རྒྱུན་དུ་མཐོང་ཐུབ་པ་སྨྲ་མི་དགོས།
“ལའོ་ཁུ་ཡང་སྐྱེས་ཐོབ་ཤེས་རབ་ཅན་ཞིག་ལོས་ཡིན། འོན་ཏེ་ལའོ་ཁུའི་རོལ་དབྱངས་
དེ་ཉེ་རབས་ཀྱི་སྤྲོ་བས་ཕྱུག་པའི་ཁྱེད་རང་གི་རོལ་དབྱངས་དང་འདྲ་པོ་མི་འདུག"
“ཁྱེད་རང་དངོས་གནས་དེ་འདྲ་བསམ་གྱི་ཡོད་དམ།”
“དེ་འདྲ་ལོས་བསམས།"
ངའི་སྐད་ཆར་ཉན་རྗེས་ཁུ་ལཱ་པཱ་ཁུས་དེ་མུར་ཡར་ལངས་ཏེ་གློ་བུར་དུ་ཐཱ་ནཱ་ཀེ་ལཱ་ཡི་
རྫ་བཟོས་དུར་བརྙན་ལག་ཏུ་བླངས་ཏེ་ས་སྟེང་དུ་བརྡབས་སོང་། ཕར་བལྟས་པ་ན་ལཱ་ཕུ་
སྐྲག་ཐག་ཆོད་དེ་སྐད་ངན་ཞིག་འབྱིན་ནས་འབྲོ་རྩིས་བྱེད། འོན་ཀྱང་ཁུ་ལཱ་པཱ་ཁུས་ང་དང་
ལཱ་ཕུ་ལ “སྐྲག་མི་དགོས” པའི་ལག་བརྡ་ཞིག་བཏང་ཞིང་། རྣམ་འགྱུར་གྲང་ཤུར་ཤུར་
གྱིས་བཤད་རྒྱུར།
“དེ་ནི་ཁྱེད་རང་ཡང་སྐྱ་མི་ཕལ་པ་དེ་ཚོ་ལྟར་རྣ་བ་སྐྱེས་མེད་པས་རེད། ང་ལའོ་ཁུ་
ལ་སྐྲག་གི་འདུག་”
“ཁྱེད་རང་ཨེ། ཁྱེད་རང་ཁེངས་སྐྱུང་དུ་བརྫུ་མི་དགོས།”
“སུས་ཁེངས་སྐྱུང་དུ་རྫུ་གི་འདུག་གམ། གལ་ཏེ་ངས་ཁྱེད་ཚོའི་མདུན་དུ་ཁེངས་
སྐྱུང་དུ་བརྫུ་གིན་ཡོད་ན་དེ་ལས་དཔྱད་བརྗོད་པའི་མདུན་དུ་ཁེངས་སྐྱུང་དུ་བརྫུས་ན་
དགའ། ང་། ཁུ་ལཱ་པཱ་ཁུ་ནི་སྐྱེས་ཐོབ་ཀྱི་ཤེས་རབ་ཅན་ཞིག་ཡིན། དེའི་ཐད་ང་ལའོ་ཁུ་ལ་
གཏན་ནས་མི་སྐྲག”
“འོ་ན་ཁྱེད་རང་ཅི་ལ་སྐྲག་གམ།”
“རྟོགས་མི་ཐུབ་པའི་དངོས་པོ་དེ་ཚོར་སྐྲག་གི་འདུག ལའོ་ཁུ་ལ་བཀོད་པ་གཏོང་
མཁན་གྱི་སྐར་མར་སྐྲག་གི་འདུག”
“ངས་དངོས་གནས་ཤེས་མ་སོང་།
“ངས་འདི་འདྲ་བཤད་ན་ཁྱོད་ཀྱིས་ཤེས་ཀྱི་རེད། ལའོ་ཁུ་ལ་ངའི་ཤུགས་རྐྱེན་ཐེབས་
མེད། འོན་ཀྱང་ང་ལ་དུས་གང་ཞིག་ནས་ལའོ་ཁུའི་ཤུགས་རྐྱེན་ཐེབས་འདུག”
“དེ་ནི་ཁྱེད་རང་གི་ཚོར་ནུས་རེད་”
“འགྲིག་སོང་། ཁྱེད་རང་ཉོན་དང་། ཚོར་ནུས་ནི་གནད་དོན་ཞིག་མ་རེད། ལའོ་ཁུས་
རྒྱུན་དུ་སེམས་རྣལ་ལ་ཕབ་ནས་ཁོ་པ་གཅིག་པུས་སྒྲུབ་ཐུབ་པའི་ལས་དེ་སྒྲུབ་ཀྱི་རེད། འོན་
ཀྱང་ང་ནི་རྟག་ཏུ་འགྲོ་སྡོད་མི་བདེ་བར་གནས་ཡོད། དེ་དོན་ལའོ་ཁུས་བལྟས་ན་ཕལ་ཆེར་
གོམ་པ་གང་གི་ཁྱད་པར་ལས་མེད་མོད། ངས་བལྟས་ན་བར་ཐག་ལེ་དབར་བཅུ་ཕྲག་གིས་
ཆོད་འདུག”
“ཡིན་ནའང་ཁྱེད་རང་གི《དཔའ་བོའི་རོལ་དབྱངས》
ཁུ་ལཱ་པཱ་ཁུས་མིག་ཆུང་དེ་དེ་བས་ཆུང་བར་ཟིམ་སྟེ་ཁོང་ཁྲོ་ཆེན་པོའི་ངང་ལཱ་ཕུ་ལ་
ལྡིར་སོང་།
“ཁ་རོག་སྡོད། ཁྱེད་ཚོས་ག་རེ་ཤེས་ཀྱི་ཡོད། ང་ལ་ལའོ་ཁུ་རྒྱུས་མངའ་ཡོད། ཅི་
གསུང་དེ་སྒྲུབ་བྱེད་མཁན་ལའོ་ཁུའི་རྐུབ་གཡོག་པ་ལས་རྒྱུས་མངའ་ཆེ་བ་ཡོད།”
“དབྱུགས་ཞོག སེམས་ཅུང་ཟད་རྣལ་དུ་ཕོབ་དང་།”
“གལ་ཏེ་སེམས་རྣལ་དུ་ཕབ་ཐུབ་ན་‘ངས་རྒྱུན་དུ་འདི་ལྟར་བསམ་གྱིན་
ཡོད་ ང་ཚོས་མི་ཤེས་པའི་དངོས་པོ་གང་ཞིག་གིས་ང་ལ་འཕྱ་སྨོད་བྱེད་ཆེད་དེ། ཁུ་ལཱ་
པཱ་ཁུར་འཕྱ་སྨོད་བྱེད་ཆེད་ལའོ་ཁུ་ངའི་མདུན་དུ་བསྐྱལ་བ་རེད། མཚན་ཉིད་རིག་པ་བ་
མཱ་ཀུས་གནད་དོན་དེ་རིགས་གསལ་ཤོས་ཤེས་ཀྱི་རེད། ཁོ་རྒྱུན་དུ་ཚོན་ཁྲ་ཅན་གྱི་ཤེལ་སྒོ་
གྲུ་བཞིའི་ཕེབས་བཞུའི་འོག་ཏུ་དཔེ་རྙིང་ཀློག་པ་ཁོ་ནར་ལྟ་མི་རུང་།
“ག་རེ་ཡིན་ནམ།”
“ཁྱེད་རང་མཱ་ཀུས་ཉེ་དུས་བྲིས་པའི《གླེན་པའི་གཏམ་བརྗོད》ཅེས་པར་ལྟོས་དང་།”
ཁུ་ལཱ་པཱ་ཁུས་ང་ལ་དཔེ་དེབ་ཅིག་སྤྲད་བྱུང་། དོན་དུ་ང་ལ་དཔེ་དེབ་ཅིག་དབྱུགས་
བྱུང་། དེ་ནས་སླར་ལག་པས་བྲང་མདུན་དུ་འཐམས་ཏེ་རྣམ་འགྱུར་མི་ལེགས་པའི་སྒོ་ནས་
བཤད་རྒྱུར།
“འོ་ན་དེ་རིང་སྡོད་ཅིག་ཞུ་ཐུབ་མ་སོང་།"
ང་དང་བློ་ཕམ་ཡིད་ཆད་ཀྱི་ལཱ་ཕུས་སླར་ཁྲོམ་ལམ་དུ་བསྐྱོད་པ་ཡིན། འཚང་ཁ་ཆེ་
བའི་ཁྲོམ་ལམ་གཡས་གཡོན་གྱི་རི་སྐྱེས་མའོ་ཅུད་ཤིང་སྡོང་གི་འོག་ན་སྔར་བཞིན་ཚོང་
ཁང་ཧ་ཅང་མང་། ང་གཉིས་ཀྱིས་ཅི་ཡང་མ་བཤད་པར་ཁ་རོག་ཏུ་བསྐྱོད་པ་ཡིན། དེའི་ཚེ་
ན་སྐྲ་ལོ་ཆེས་རིང་བའི་སྙན་ངག་པ་ཐེ་ཁུ་གློ་བུར་དུ་འཕྲད་བྱུང་། ཐེ་ཁུས་ང་གཉིས་མཐོང་
མ་ཐག་སྐེད་སྟེང་གི་ཁུག་མ་ནས་ལག་ཕྱིས་ཤིག་བཏོན་ཏེ་ངོ་གདོང་ལན་མང་ཕྱིས་སོང་།
“ཨ་ཙི། མ་འཕྲད་ཡུན་རིང་། དེ་རིང་ང་ཡུན་རིང་མ་འཕྲད་པའི་ཁུ་ལཱ་པཱ་ཁུ་ལ་བལྟ་
བར་འགྲོ་རྩིས་ཡོད་”
ངའི་སེམས་ལ་སྒྱུ་རྩལ་པ་གཉིས་ཁ་རྩོད་རྒྱག་ཏུ་བཅུག་ན་མི་ལེགས་སྙམ་སྟེ་མངོན་
ཆུང་ངང་ཁུ་ལཱ་པཱ་ཁུ་ཆེས་མི་དགའ་བའི་སྐོར་དེ་བཤད་པ་ཡིན།
“རེད་དམ། འོ་ན་དབྱུགས་ཞོག ཁུ་ལཱ་པཱ་ཁུ་ནི་ཀླད་རྩ་ཉམས་པས་རེད་དོན་
དམ་དུ་ང་རང་ཡང་གཟའ་འཁོར་གཉིས་གསུམ་གྱི་རིང་ལ་གཉིད་ཡག་པོ་ཁུག་མ་བྱུང་།
དངོས་གནས་བཟོད་མི་ཐུབ།"
ང་གཉིས་དང་མཉམ་དུ་འཆམ་འཆམ་དུ་འགྲོ། འགྲོ་གི་ཡིན་ནམ།”
“མིན།དེ་རིང་འགྲོ་གི་མིན། ཨ་རོ།”
ཐེ་ཁུས་སྐད་ཅོར་ཞིག་བརྒྱབ་སྟེ་གློ་བུར་དུ་ངའི་ལག་པའི་མཁྲིག་མ་ནས་དམ་པོར་
བཟུང་བ་མ་ཟད། ལུས་ཡོངས་ནས་རྔུལ་གྲང་བཞུར་འོང་།
“ཅི་བྱས་བྱུང་ངམ།”
“ཁྱེད་རང་ཅི་བྱས་བྱུང་ངམ།”
“ངས་སྤྲེའུ་ལྗང་ཁུ་ཞིག་གིས་རླངས་འཁོར་ཕ་གིའི་སྒེའུ་ཁུང་ནང་ནས་མགོ་ཕྱིར་
བསྲིངས་པ་འདྲ་པོ་ཞིག་མཐོང་བྱུང་།"
ང་བློ་ཅུང་ཟད་མི་བདེ་བར་གྱུར་ཏེ་ཁོ་ལ་སྨན་པ་ཁྲ་ཁེ་བསྟེན་པར་འགྲོ་རྒྱུའི་ཁ་ཏ་
བྱས་པ་ཡིན། འོན་ཏེ་ཁ་ཏ་ཇི་ལྟར་བྱས་ཀྱང་ཐེ་ཁུས་ངའི་ཁ་ཏར་ཉན་རྩིས་མི་བྱེད་པར་མ་
ཟད། ད་དུང་དོགས་པ་ཟ་བའི་མིག་མདངས་ཀྱིས་ང་གཉིས་ལ་ཕར་ལྟ་ཚུར་ལྟ་བྱེད་ཀྱིན་
སྐད་ཆ་འདི་འདྲ་ཞིག་བཤད་འོང་།
“ང་སྲིད་གཞུང་མེད་པའི་རིང་ལུགས་པ་ཞིག་གཏན་ནས་མིན། དོན་དེ་ངེས་པར་དུ་
མ་བརྗེད་པ་གནང་རོགས།རྗེས་སུ་འཕྲད་ཡོང་། ང་ཁྲ་ཁེའི་སར་རྩ་བ་ནས་འགྲོ་གི་མིན།”
ང་གཉིས་ཀྱིས་ཐམ་ཐོམ་ངང་དེ་གར་ལངས་ཏེ་རྒྱང་རིང་དུ་བཞུད་པའི་ཐེ་ཁུའི་
གཟུགས་བརྙན་ལ་བལྟས། ང་གཉིས། མ་རེད། “ང་གཉིས” མ་རེད། ལཱ་ཕུ་ཟེར་བའི་སློབ་
མ་དེ་ག་དུས་ནས་ཁྲོམ་ལམ་གྱི་དཀྱིལ་དུ་སོང་བ་མི་ཤེས་ཏེ། དེ་གར་རྐང་པ་གཉིས་སྣོལ་
ཞིང་མགོ་བསྒུར་ཏེ་རྐང་པ་གཉིས་ཀྱི་བར་ནས་ལུས་རྒྱབ་ལ་ལྟ་གིན་འདུག ངའི་སེམས་སུ་
ཆུ་བྱིས་འདི་ཡང་སྨྱོས་འདུག་སྙམ་སྟེ་སྐྲག་ནས་ལཱ་ཕུ་ཡར་འཐེན་པ་ཡིན།
“གང་བྱུང་མ་བྱེད། ག་རེ་བྱ་དགོས་ཡོད།”
འོན་ཀྱང་བློ་ལ་མ་ཤར་བ་ཞིག་ལ་ལཱ་ཕུས་མིག་འཕུར་བཞིན་ཆེས་སྒམ་པོའི་ངང་ལན་
འདེབས་རྒྱུར།
“གནད་འགག་མེད། ཡིད་ཧ་ཅང་སུན་པས་སྤྱི་ཚོགས་འདི་ལ་ལྡོག་ནས་ལྟ་འདོད་པ་
ཙམ་ཡིན།ཡིན་ནའང་གཅིག་པ་རེད་འདུག”
བཅུ་གཅིག
གཤམ་གསལ་ནི་མཚན་ཉིད་རིག་པ་བ་མཱ་ཀུས་བརྩམས་པའི《གླེན་པའི་གཏམ་
བརྗོད》ནང་གི་ལེའུ་གཅིག་ཡིན།
གླེན་པས་རྒྱུན་དུ་ཁོ་པ་ཕུད་མི་ཚང་མ་གླེན་པ་རེད་སྙམ་གྱིན་ཡོད།
ང་ཚོ་རང་བྱུང་ཁམས་ལ་དགའ་བ་ནི་རང་བྱུང་ཁམས་ཀྱིས་ང་ཚོར་ཞེ་འཁོན་མི་བྱེད་
ལ་ཕྲག་དོག་ཀྱང་མི་བྱེད་པས་རེད།
བློ་རྣོ་ཤོས་ཀྱི་འཚོ་བ་ནི་གཅིག་ནས་དུས་རབས་ཤིག་གི་གོམས་སྲོལ་ལ་མཐོང་ཆུང་
བྱེད་ཀྱང་འཚོ་བའི་ནང་གི་གོམས་སྲོལ་ལ་གཏོར་བཤིག་སྤུ་ཙམ་ཡང་མི་བྱེད།
ང་ཚོས་སྤོབས་པ་ཆེ་ཤོས་སུ་བརྩི་བའི་དངོས་པོ་དེ་ཏག་ཏག་ང་ཚོར་བདག་དབང་
མེད་པ་དེ་རེད།
མི་ཡོད་ཚད་ཀྱིས་དད་རྟེན་གཏོར་བཤིག་གཏོང་བར་བསམ་འཆར་མི་མཐུན་པ་བཟུང་
མེད་ལ། དུས་མཚུངས་སུ་མི་སུ་འདྲ་ཞིག་ཡིན་རུང་ཞེན་རྟེན་དུ་འགྱུར་བར་བསམ་འཆར་
མི་མཐུན་པའང་བཟུང་མེད། འོན་ཏེ་ཞེན་རྟེན་གྱི་བཞུགས་ཁྲིར་འཁོད་ཐུབ་སྟེ་མི་འགུལ་བ་
ནི་ལྷ་ཡི་དྲིན་ཆེ་ཤོས་ཐོབ་ཐུབ་པ་དེ་ཡིན་ཏེ། གླེན་པ་དང་། མི་ངན་དང་། དཔའ་བོ་ལ་སོགས་
པའོ།།(ཁུ་ལཱ་པཱ་ཁུས་ཤོག་ལྷེ་འདིའི་སྟེང་དུ་སེན་མོའི་རྗེས་ཤུལ་ཞིག་བཞག་འདུག)
ང་ཚོའི་འཚོ་བར་མཁོ་བའི་བསམ་བློ་དེ་ཕལ་ཆེར་ལོ་ངོ་སུམ་སྟོང་གི་སྔོན་ནས་
ཉམས་ཟིན་པ་ཡིན་ཤས་ཆེ། ད་ལྟ་ང་ཚོས་བུད་ཤིང་རྙིང་པ་དེ་མེ་ལྕེ་གསར་པའི་ནང་དུ་
འཕེན་པ་ཙམ་རེད།
ང་ཚོའི་དམིགས་བསལ་གྱི་ཁྱད་ཆོས་ནི་རྒྱུན་དུ་ང་ཚོ་རང་ངོས་ཀྱི་འདུ་ཤེས་ལས་
བརྒལ་བ་དེ་རེད།
གལ་ཏེ་བདེ་སྐྱིད་ནི་རྟག་ཏུ་སྡུག་བསྔལ་དང་འགྲོགས་ཡོད་པ་དང་།ཞི་བདེ་ནི་རྟག་ཏུ་
སྒྱིད་ལུག་དང་འགྲོགས་ཡོད་ན་
རང་ཉིད་ལ་དག་འབུད་བྱེད་པ་དེ་མི་གཞན་ལ་དག་འབུད་བྱེད་པ་ལས་དཀའ། གལ་
ཏེ་དོགས་པ་ཟོས་ན་ཁྲིམས་རྩོད་པར་བལྟ་བར་ཕྱིན་ན་ཆོག
ང་རྒྱལ་ཧོལ་སྤྱོད་དང་། འདོད་ཆགས། དོགས་འཆར། ལོ་ངོ་སུམ་སྟོང་རིང་གི་སྡིག་
ཉེས་ཚང་མ་འདི་གསུམ་ལས་བྱུང་། དུས་མཚུངས་སུ་ཕལ་ཆེར་ཀུན་སྤྱོད་ཀྱང་ཚང་མ་འདི་
ལས་བྱུང་།
དངོས་པོའི་རེ་འདོད་ཆུང་དུ་སོང་བ་དེས་ཞི་བདེ་འབྱུང་སྲིད་པའི་ངེས་པ་ཡེ་ནས་མེད།
ཞི་བདེ་འཐོབ་ཕྱིར་ང་ཚོས་ངེས་པར་དུ་བསམ་པའི་སྟེང་གི་རེ་འདོད་ཀྱང་རྩ་མེད་གཏོང་
དགོས།(ཁུ་ལཱ་པཱ་ཁུས་ཤོག་ལྷེ་འདིའི་སྟེང་དུ་ཡང་སེན་མོའི་རྗེས་ཤུལ་ཞིག་བཞག་འདུག
ང་ཚོ་ནི་མིའི་རིགས་ལས་ཀྱང་བཀྲ་མི་ཤིས་པ་ཞིག་རེད། མིའི་རིགས་ལ་ཆུ་བྱིས་ལྟར་
འཕེལ་འགྱུར་བྱུང་མེད། (ངས་ལེའུ་འདི་མཐོང་དུས་གད་མོ་དབང་མེད་དུ་ཤོར་བྱུང)
བཟོས་པ་ནི་བཟོས་ཟིན་པ་རེད། བཟོས་ཟིན་པ་ནི་བཟོས་པ་རེད། མཐའ་འབྲས་ནི་ང་
ཚོའི་འཚོ་བ་འཁོར་སྐྱོད་སྨྲ་བ་ལས་བྲལ་མི་ཐུབ་པ་སྟེ། ཚུལ་དང་མི་མཐུན་པའི་ནང་དུ་
ནམ་ཡང་བསྐྱར་ཟློས་བྱེད་ཀྱིན་ཡོད།
སྦི་ཏེ་ལེའར་གཟའ་རོར་གྱུར་རྗེས་ཚིག་གཅིག་གིས་ཁོའི་མི་ཚེའི་ལྟ་བ་མཚོན་པར་
བྱས་ཡོད་པ་སྟེ། དེ་ནི་མོ་མཚན་རེད། འོན་ཀྱང་ཁོ་པ་རང་ཉིད་ལ་སྡོམ་ཚིག་བཀོད་ན་ཚིག་
གཅིག་ཁོ་ན་ལས་མེད་པ་མ་ཡིན། ཁོའི་སྐྱེས་ཐོབ་ཤེས་རབ་རྒྱུན་སྲུང་ཐུབ་ཆེད་དེ། ང་ཚོས་
བློ་གཏད་བཅོལ་བའི་སྙན་ངག་པའི་ལྷན་སྐྱེས་ཤེས་རབ་ཀྱིས་ཏན་ཏན་ཁོའི་འཚོ་བ་སྐྱེལ་
ཐུབ་ཆེད་ཕོ་བ་ཞེས་པའི་ཚིག་འདི་གཏན་ནས་བརྗེད་མི་རུང་། (ལེའུ་འདིར་ཡང་ཁུ་ལཱ་པཱ་
ཁུས་བཞག་པའི་སེན་མོའི་རྗེས་ཤུལ་མཆིས)
གལ་ཏེ་ནམ་ཡང་རྗེས་དཔག་ལ་འཁོད་ན་ང་ཚོས་ངེས་པར་དུ་རང་ཉིད་གནས་པ་ལ་
ཁས་ལེན་མི་རུང་བ་ལོས་ཡིན། རྗེས་དཔག་ལྷ་རུ་ངོས་འཛིན་པའི་ཧྥུར་ཐའེ་ཡིས་རང་ཉིད་
ཀྱི་མི་ཚེ་བདེ་སྐྱིད་ངང་མཇུག་བསྒྲིལ་བ་དེས་མིའི་འཕེལ་འགྱུར་ནི་ཆུ་བྱིས་ལས་ཞན་པ་
གསལ་བཤད་བྱས་ཡོད།
བཅུ་གཉིས།
གནམ་གཤིས་ཧ་ཅང་གྲང་བའི་ཕྱི་དྲོ་ཞིག་ལ་ང་རང《གླེན་པའི་གཏམ་བརྗོད》 ལ་
བལྟ་རྒྱུར་ཞེ་སུན་པས་ཕྱིར་ཐོན་ནས་མཚན་ཉིད་རིག་པ་བ་མཱ་ཀུ་ལ་ལྟ་བར་ཕྱིན་པ་ཡིན།
འཇམ་ཐིང་གི་ལམ་ཟུར་ཞིག་ཏུ་ངས་ཤིན་ཏུ་རིད་པ་དུག་སྦྲང་དང་འདྲ་བའི་ཆུ་བྱིས་ཤིག་
ཆེས་ཉོབ་པའི་ངང་གྱང་ལ་བསྙེས་ནས་བསྡད་ཡོད་པ་མཐོང་བྱུང་། ནོར་མེད། ཆུ་བྱིས་འདི་
ཏན་ཏན་ངའི་ལྕགས་སྨྱུག་རྐུ་མཁན་དེ་རེད། ངའི་སེམས་ལ་ད་ཐེངས་ཡག་སོང་སྙམ་སྟེ་
ཏག་ཏག་འདི་ནས་འགྲོ་བཞིན་པའི་ཉེན་རྟོག་པ་སྟོབས་ཆེན་དེ་བོས་པ་ཡིན།
“ཁྱེད་རང་ཆུ་བྱིས་ཕ་གིར་འདྲི་ཞིབ་ཅིག་བྱོས་དང་། ཆུ་བྱིས་ཕ་གིས་ཟླ་གཅིག་གི་
གོང་དུ་ངའི་ལྕགས་སྨྱུག་བརྐུས་སོང་།”
སྐོར་ཞིབ་ཉེན་རྟོག་པས་ལག་གཡོན་མར་ཐོགས་པའི་དབྱུག་པའཕྱར་ཏེ་ཆུ་བྱིས་
དེར་གཏད་ནས “ཝ་ཡེ། ཁྱོད་འབོད་ཀྱི་ཡོད" ཅེས་བཤད་སོང་། ངའི་སེམས་ལ་ཆུ་བྱིས་
དེས་ལམ་སེང་འབྲོ་གི་རེད་སྙམ་བྱུང༌། འོན་ཏེ་ངའི་བསམ་ཡུལ་ལས་འདས་པ་ནི་ཆུ་བྱིས་
དེས་ཇི་མི་སྙམ་པར་བབ་བརླིང་ངང་སྐོར་ཞིབ་ཉེན་རྟོག་པའི་གམ་དུ་ཕྱིན་པར་མ་ཟད། ད་
དུང་ལག་ཡུ་བྲང་མདུན་དུ་བཞག་སྟེ་ང་རྒྱལ་དང་བཅས་མིག་ལོག་རྫིག་རྫིག་གིས་ང་དང་
སྐོར་ཞིབ་ཉེན་རྟོག་པར་བལྟས་བྱུང་། འོན་ཀྱང་སྐོར་ཞིབ་ཉེན་རྟོག་པས་ཁོང་ཁྲོ་ཅི་ཡང་མ་
བསྟན་པར་ཁུག་མའི་ནང་ནས་འབྲི་དེབ་ཅིག་བཏོན་ཏེ་ལམ་སེང་འདྲི་ཞིབ་བྱས།
“ཁྱོད་ཀྱི་མིང་ལ་ཅི་ཟེར།”
“ཀུ་ལུ་ཁེ།”
“ལས་རིགས་ཅི་ཡིན།”
“ཉིན་གཉིས་གསུམ་གྱི་གོང་བར་དུ་ཡིག་སྐྱེལ་བ་བྱས་པ་ཡིན།”
“འགྲིག་སོང་། ད་ལྟ་མི་འདིས་ཞུ་འབུལ་བྱས་པ་ལྟར་ན་ཁྱོད་ཀྱིས་དེ་སྔ་ཁོའི་ལྕགས་
སྨྱུག་བརྐུས་སམ།”
“བརྐུས་པ་ཡིན། ཟླ་གཅིག་གི་གོང་དུ་བརྐུས་པ་ཡིན།”
“རྐུ་དོན་ཅི་ཡིན།”
“ང་རང་གི་བྱིས་པའི་རྩེད་ཆས་བྱེད་འདོད་པ་ཡིན།”
སྐོར་ཞིབ་ཉེན་རྟོག་པས་ཆུ་བྱིས་དེའི་མིག་མདངས་ལ་ལྟ་བཞིན་སྐབས་དེར་ནན་པོར་
འགྱུར་འགོ་ཚུགས་སོང་།
“བྱིས་པ་དེ་གང་དུ་ཡོད།”
“གཟའ་འཁོར་གཅིག་གི་གོང་དུ་ཤི་སོང་།
“ཁྱོད་ཀྱིས་འཆི་འདས་ཀྱི་དཔང་ཡིག་འཁྱེར་ཡོད་དམ།་”
ཆུ་བྱིས་སྐམ་རིད་དེས་ཁུག་མའི་ནང་ནས་ཤོག་ལྷེ་ཞིག་བཏོན། སྐོར་ཞིབ་ཉེན་རྟོག་
པས་ཤོག་ལྷེ་དེར་ལྟ་ཙམ་བྱས་རྗེས་གློ་བུར་དུ་འཛུམ་དམུལ་དམུལ་ངང་ཆུ་བྱིས་སྐམ་རིད་
གི་ཕྲག་པར་རྡེབ་བཞིན་བཤད་རྒྱུར།
“འགྲིག་སོང་། ཁྱེད་རང་ལ་དཀའ་ཁག་བྱུང་སོང་།”
ང་ཧོན་ཐོར་བར་གྱུར་ཏེ་སྐོར་ཞིབ་ཉེན་རྟོག་པའི་གདོང་ལ་ཅེར་བ་ཡིན། འོན་ཀྱང
ཆུ་བྱིས་སྐམ་རིད་དེ་སྐབས་འདིར་ཁ་ནས་ཅི་ཞིག་སྨྲ་གིན་ང་གཉིས་རྒྱབ་ཏུ་དོར་ནས་ཕྱིན་
སོང་། ང་གཞི་ནས་རིག་པ་ཕྱིར་འཁོར་ཏེ་སྐོར་ཞིབ་ཉེན་རྟོག་པ་དེ་ལ་དྲིས་དོན།
“ཁྱེད་རང་ཆུ་བྱིས་དེ་མི་འཛིན་པ་ཅི་ཡིན།”
“ཁོ་ལ་ཉེས་པ་མི་འདུག”
“ཡིན་ནའང་ཁོས་ངའི་ལྕགས་སྨྱུག་བརྐུས་སོང་
“ཁོ་བྱིས་པའི་རྩེད་ཆས་བྱེད་ཆེད་དུ་མིན་ནམ། འོན་ཀྱང་བྱིས་པ་དེ་ཤི་འདུག གལ་
ཏེ་ཧ་གསལ་པོ་མི་གོ་བ་འདྲ་ཡོད་ན་ཉེས་ཁྲིམས་དོན་ཚན་ཆིག་སྟོང་ཉིས་བརྒྱ་བརྒྱད་ཅུ་གྱ་
ལྔར་ལྟོས་ཤིག”
སྐོར་ཞིབ་ཉེན་རྟོག་པས་དེ་ལྟར་བཤད་རྗེས་མྱུར་དུ་ཕྱིན་སོང་། ང་བྱ་ཐབས་ཟད་པས་
ཁ་ནས “ཉེས་ཁྲིམས་དོན་ཚན་ཆིག་སྟོང་ཉིས་བརྒྱ་བརྒྱད་ཅུ་གྱ་ལྔ” ཞེས་ཡང་ནས་ཡང་
དུ་ཟློ་བཞིན་བྲེལ་རྟབ་ངང་མཱ་ཀུ་ཚང་དུ་ཕྱིན་པ་ཡིན། མཚན་ཉིད་རིག་པ་བ་མཱ་ཀུ་ནི་
མགྲོན་འབོད་སྣེ་ལེན་བྱ་རྒྱུར་དགའ་ཞིང་། དེ་རིང་མུན་ནག་པའི་མགྲོན་སྣེ་ཁང་དུ་ཁྲིམས་
དཔོན་ཕེ་ཕུ་དང་། སྨན་པ་ཁྲ་ཁེ། ཤེལ་སྒོ་ཀུང་སིའི་སྦྱིན་བདག་ཀའེ་ལུ་སོགས་འཛོམས་ཏེ་
ཚོན་ཁྲ་ཅན་གྱི་ཤེལ་སྒོ་གྲུ་བཞིའི་འདེགས་བཞུ་དེའི་འོག་ཏུ་ཐ་མག་གི་དུ་བ་འཕྱུར་བཞིན་
འདུག སྐབས་དེར་ཁྲིམས་དཔོན་ཕེ་ཕུ་དེ་གར་ཡོད་པ་ནི་ང་ལ་མཚོན་ན་དེ་ལས་ལེགས་
པ་ཞིག་ག་ན་ཡོད། ངས་རྐུབ་བཏེགས་སྟེང་དུ་བསྡད་དེ་ཉེས་ཁྲིམས་དོན་ཚན་ཆིག་སྟོང་
ཉིས་བརྒྱ་བརྒྱད་ཅུ་གྱ་ལྔ་འཚོལ་ཁོམ་མ་བྱུང་གོང་ངང་སྒུག་མི་ཐུབ་པའི་སྒོ་ནས་ཁྲིམས་
དཔོན་ཕེ་ཕུ་ལ་དྲིས་པ་ཡིན།
“སྐུ་ཞབས་ཕེ་ཕུ། ངའི་དྲི་བ་འདི་ཧ་ཅང་གུས་ཞབས་མེད་པར་སོང་བས་དགོངས་པ་
མ་ཚོམ། འོ་ན་ཁྱེད་ཚོའི་རྒྱལ་ཁབ་ཀྱིས་ཉེས་ཅན་ལ་ཆད་པ་གཅོད་ཀྱི་མ་རེད་དམ།”
ཕེ་ཕུས་སྔོན་ལ་བག་ཕེབས་ངང་དུ་སྣེ་གསེར་མདོག་ཅན་གྱི་ཐ་མག་ཁམ་གང་འཐེན་
པ་དང་། དེ་རྗེས་སྣང་འཇོག་ཡེ་ནས་མེད་པའི་ཚུལ་གྱིས་ལན་བཏབ་དོན།
“ཉེས་ཆད་ལོས་གཅོད། ད་དུང་སྲོག་ཁྲིམས་ཀྱང་ཡོད་པ་རེད་དཱ།”
“ཡིན་ནའང་ཟླ་གཅིག་གི་སྔོན་ལ་ངའི་”
ངས་འབྱུང་རྩ་ཞིབ་ཕྲ་བཤད་རྗེས་ད་གཟོད་ཉེས་ཁྲིམས་དོན་ཚན་ཆིག་སྟོང་ཉིས་བརྒྱ་
བརྒྱད་ཅུ་གྱ་ལྔ་སྐད་ཆ་དྲིས་པ་ཡིན།
“རེད། དོན་ཚན་དེ་འདི་འདྲ་རེད། ‘ནག་ཉེས་གང་ཞིག་བསགས་ཀྱང་ཉེས་གསོག་
གི་བྱ་བ་མེད་པར་གྱུར་རྗེས་ཉེས་ཅན་པ་དེར་སླར་ཉེས་པ་བཅད་མི་ཆོག’ ཁྱོད་ཀྱི་དོན་
དེའི་ཐད་ནས་བཤད་ན་མ་གཞིར་ཆུ་བྱིས་དེ་དེ་སྔ་ཨ་ཕ་ཡིན་མོད། ད་ལྟ་ཨ་ཕ་མ་རེད། དེར་
བརྟེན་བསགས་པའི་ནག་ཉེས་ཀྱང་རང་བཞིན་དུ་ཡལ་བ་རེད།”
“འདི་ནི་ངོ་མ་ལུགས་མཐུན་ཞིག་མ་རེད།”
“ཀུ་རེ་མ་རྩེས། དེ་སྔོན་ཨ་ཕ་ཡིན་པ་དེ་ད་ལྟ་ཡང་ཨ་ཕ་ཡིན་པར་བརྩིས་ན་དེ་
ལུགས་མཐུན་མ་རེད། དེ་ཡང་འཇར་པན་གྱི་བཅའ་ཁྲིམས་ནང་དུ་གཅིག་པ་ཡིན་པར་
བརྩི་ཡང་ང་ཚོས་བལྟས་ན་ངོ་མ་དགོད་བྲོ་བ་ཞིག་རེད།ཧ་ཧ་ཧ་ཧ་ཧ་”
ཕེ་ཕུས་ཐ་མག་དོར་ཏེ་ཉ་བེ་ཉོབ་བེའི་ངང་བགད་བྱུང༌། སྐབས་དེར་བཅའ་ཁྲིམས་
དང་འབྲེལ་བ་དེ་ཙམ་མེད་པའི་ཁྲ་ཁེས་སྐད་ཆ་བཤད་འོང་། ཁྲ་ཁེས་སྔོན་ལ་མིག་ཤེལ་སྣ་
བཙིར་དེ་འདེད་ཙམ་འདེད་ཙམ་བྱས་པ་དང་།དེ་ནས་ང་ལ་འདྲི་རྒྱུར།
“འཇར་པན་ལའང་སྲོག་ཁྲིམས་ཡོད་དམ།”
“ལོས་ཡོད། འཇར་པན་དུ་འགེགས་གསོད་ཀྱི་ཆད་པ་གཅོད་ཀྱི་རེད།”
ང་རང་རྣམ་འགྱུར་ཁེངས་དྲེགས་ཅན་གྱི་ཕེ་ཕུར་ཅུང་ཟད་ཞེ་ལོག་པར་གྱུར་པས་གོ་
སྐབས་འདི་དང་བསྟུན་ནས་ཁོ་ལ་ཟུར་ཟ་ཞིག་བྱས་པ་སྟེ།
“རྒྱལ་ཁབ་འདིའི་སྲོག་ཁྲིམས་དེ་འཇར་པན་གྱི་སྲོག་ཁྲིམས་ལས་ཡ་རབས་ལྡན་པ་
ཡོད་དམ།”
“ཡ་རབས་ལྡན་པ་ལོས་ཡོད།”
ཕེ་ཕུ་སྔར་བཞིན་བབ་བརླིང་ཧ་ཅང་ལྡན།
“རྒྱལ་ཁབ་འདིར་འགེགས་གསོད་ཀྱི་ཆད་པ་བེད་སྤྱོད་བྱེད་ཀྱི་མ་རེད། སྐབས་རེ་
གློག་གཏོང་ཉེས་ཆད་ཀྱང་སྤྱོད་ཀྱི་རེད། འོན་ཀྱང་ཕལ་མོ་ཆེར་བེད་སྤྱོད་བྱེད་ཀྱི་མ་རེད།
ང་ཚོས་ཉེས་མིང་ཉེས་ཅན་ལ་བཀླགས་ཏེ་དེས་ཆོག་པར་བྱེད་ཀྱི་ཡོད།”
“དེ་འདྲ་བྱས་ན་ཆུ་བྱིས་ཤི་གི་རེད་དམ།”
“ལོས་ཤི གང་ཡིན་ཞེ་ན། ང་ཚོ་ཆུ་བྱིས་ཀྱི་དབང་རྩའི་ནུས་པ་དེ་ཁྱོད་ཚོའི་དབང་
རྩའི་ནུས་པ་ལས་དེ་བས་དཔོག་ཁག་གི་རེད།”
“དེ་ནི་སྲོག་ཁྲིམས་ཙམ་ཡིན་པར་མ་ཟད། ཆུ་བྱིས་གསོད་སྐབས་ཀྱང་ཐབས་འདི་
སྤྱོད་ཀྱི་རེད་”
སྦྱིན་བདག་ཀའེ་ལུ་ཚོན་ཁྲ་ཅན་གྱི་ཤེལ་སྒོའི་གློག་སྒྲོན་གྱི་འོད་མདངས་ནང་ན་
ངོ་གདོང་ཡོངས་སྨུག་པོར་གྱུར་ཏེ་སྙིང་ཉེ་ཞིང་གཤིས་རྒྱུད་འཇམ་པའི་འཛུམ་བག་ཅིག་
བསྟན་ནས་འདུག
“ཉེ་དུས་སྤྱི་ཚོགས་རིང་ལུགས་པ་ཞིག་གིས་ང་ལ ‘རྫབ་ཆེན་ཁྱོད་རྐུན་མ་རེད’
ཟེར་གྱི་འདུག མཇུག་འབྲས་ནི་སྙིང་ཁའང་སྦྲིད་བྱུང་།"
“བསམ་ཡུལ་ལས་འདས་པའི་དོན་དེ་འདྲ་མང་པོ་ཡོད། ངས་ངོ་ཤེས་པའི་ཁྲིམས་
རྩོད་པ་ཞིག་ཀྱང་དེའི་ཆེད་དུ་ཤི་སོང་།”
ངས་ཁ་ཕྱིར་བསྐོར་ནས་སྐད་ཆའི་བར་དུ་འཚང་མཁན་གྱི་ཆུ་བྱིས་ཏེ། མཚན་ཉིད་
རིག་པ་བ་མཱ་ཀུ་ལ་བལྟ་ཙམ་བྱས་པ་ཡིན། མཱ་ཀུས་རྣམ་ཀུན་ལྟར་ངོ་གདོང་ནས་འཕྱ་དམོད་
ཀྱི་འཛུམ་ཆུང་ཞིག་སྟོན་བཞིན་མིག་སུ་ལའང་མི་ལྟ་བར་རང་ཉིད་ཁོ་ནས་ཤོད་པར་བྱེད།
“སུ་ཞིག་གིས་ཆུ་བྱིས་དེར་སྦལ་པ་རེད་ཅེས་བཤད་འདུག དེ་ཁྱོད་ཀྱིས་ཀྱང་ཤེས་
སྲིད། རྒྱལ་ཁབ་འདིར་སྦལ་པ་རེད་ཅེས་བཤད་ན་ཁྱོད་ཚོས་མི་མ་རེད་ཟེར་བ་དང་གོ་དོན
གཅིག་པ་རེད། དེས་ཉིན་ལྟར་ང་སྦལ་པ་ཡིན་ནམ། སྦལ་པ་མིན་ནམ་སྙམ་སྟེ་དེ་ཁོ་ནར་
བསམ་བློ་བཏང་ནས་མཐར་ཤི་སོང་།”
“དོན་དམ་དུ་དེ་ནི་རང་སྲོག་ལྕེབས་པ་རེད་ཡཱ།”
“ཆུ་བྱིས་དེ་སྦལ་པ་རེད་ཟེར་བ་ནི་ཁོ་གསོད་རྩིས་ཡོད་པས་བཤད་པ་ལོས་ཡིན།
ཁྱོད་ཚོས་བལྟས་ན་དེ་ལ་ཡང་རང་སྲོག་ལྕེབས་པ་ཟེར་”
མཱ་ཀུས་བཤད་མཚམས་དེར་སླེབས་དུས་གློ་བུར་དུ་ཁང་པ་དེའི་གྱང་གི་ཕྱོགས་ཏེ། དེ་
ཡང་སྙན་ངག་པ་ཐེ་ཁུའི་ཁྱིམ་ནས་དཀྲུམ་མདའི་སྒྲ་དྲག་པོ་ཞིག་གྲགས་བྱུང་། སྐད་སྒྲ་དེས་
ས་གཡོས་ཏེ་མཁའ་རླུང་ཡང་འདར་སོང་།
བཅུ་གསུམ།
ང་ཚོས་བྲེལ་རྟབ་ངང་ཐེ་ཁུའི་ཁྱིམ་དུ་རྒྱུག་ཕྱིན་པ་ཡིན། ཐེ་ཁུ་ནི་ལག་གཡོན་མར་
དཀྲུམ་མདའ་བཟུང་བ་དང་། མགོ་བོ་ནས་ཁྲག་ཐོན་བཞིན་རི་མཐོའི་རྩི་ཤིང་བཏབ་པའི་མེ་
ཏོག་གི་ཁོག་མའི་བར་ན་གན་རྐྱལ་དུ་འགྱེལ་འདུག ཁོའི་འགྲམ་དུ་ཡོད་པའི་ཆུ་བྱིས་མོ་
ཞིག་ངོ་གདོང་ཐེ་ཁུའི་བྲང་ཁར་སྦྱར་ཏེ་སྐད་ཆེན་པོས་ངུ་བཞིན་མཆིས། ངས་ཆུ་བྱིས་མོ་
དེ་པང་དུ་བླངས(དྲང་པོར་བཤད་ན་ང་རང་ཆུ་བྱིས་ཀྱི་འཇམ་ཀྱུག་ཀྱུག་གི་སྐྱི་མོར་ལག་པ་
རེག་མི་འདོད)ཏེ “ཅི་བྱས་སོང་ངམ” ཞེས་དྲིས་པས “ཅི་བྱས་པ་ངས་ཀྱང་ཤེས་མ་བྱུང་།
ཁོས་གང་ཞིག་འབྲི་གིན་གློ་བུར་དུ་དཀྲུམ་མདའ་བླངས་ནས་རང་ཉིད་ཀྱི་མགོ་བོར་བརྒྱབ་
སོང་། qur-r-r-r, qur-r-r–r(འདི་ནི་ཆུ་བྱིས་ཀྱི་ངུ་སྐད་རེད)” ཟེར།
“སྐུ་ཞབས་ཐེ་ཁུ་འདི་ཡང་རང་གཤིས་གྱོང་ཐལ་ཤོར་འདུག”
ཤེལ་སྒོ་ཀུང་སིའི་སྦྱིན་བདག་ཀའེ་ལུས་སྐྱོ་སྣང་ཧ་ཅང་ཆེ་མདོག་གིས་མགོ་གཡུག་
བཞིན་ཁྲིམས་དཔོན་ཕེ་ཕུ་ལ་དེ་ལྟར་བཤད་སོང་། འོན་ཀྱང་ཕེ་ཕུས་སྣ་དོ་ཅན་གྱི་ཐ་མག་
ལ་མེ་སྤོར་བ་ལས་ལན་གང་ཡང་བཏབ་མ་སོང་། དེའི་ཚེ་ན་པུས་མོ་སར་བཙུགས་ནས་ཐེ་
ཁུའི་རྨ་ཁར་ལྟ་ཞིབ་བྱེད་པའི་ཁྲ་ཁེ་སྨན་པའི་སྒྲོབ་ཉམས་ཀྱིས་ཡོངས་སུ་ཁེངས་བཞིན་ང་
ཚོར་མི་ལྔ་ལ(དོན་དུ་མི་གཅིག་དང་ཆུ་བྱིས་བཞི་ཡོད)ཁྱབ་བསྒྲགས་བྱ་རྒྱུར།
“ད་འཆི་འདུག སྐུ་ཞབས་ཐེ་ཁུ་ལ་དེ་སྔ་ནས་ཕོ་བའི་ནད་འདུག ནད་དེ་ཁོ་ནས་
ཀྱང་ཡི་མུག་གི་ནད་བཟོ་བར་ཧ་ཅང་སླ།”
“གོ་ཐོས་ལ་ཁོ་ཅི་ཞིག་འབྲི་གིན་ཡོད་པ་འདྲ ”
མཚན་ཉིད་རིག་པ་བ་མཱ་ཀུས་དག་འགྲེལ་བྱེད་པ་ལྟར་ཆིག་ལབ་རྒྱག་བཞིན་ཅོག་
ཙེའི་སྟེང་གི་ཤོག་ལྷེ་དེ་ཚུར་བླངས་སོང་། ང་ཚོ་ཚང་མས་སྐེ་བསྲིངས་ཏེ(ང་རང་ཕུད)མཱ་
ཀུའི་ཞེང་ཆེ་བའི་ཕྲག་པའི་རྒྱབ་ནས་ཤོག་ལྷེ་དེར་བལྟས།
ག་ལེ་བཞུགས། ང་རང་འགྲོ། འཇིག་རྟེན་ལས་འདས་པའི་གྲོག་རོང་དུ་འགྲོ།
བྲག་རྡོ་གཡང་གཟར་ཆེ་ཞིང་ཆུ་ཕྲན་ཆེས་དྭངས་པའི་ཕྱོགས་སུ་འགྲོ།
སྔོ་སྨན་དང་མེ་ཏོག་གིས་དྲི་བསུང་འཐུལ་བའི་གྲོག་རོང་དུ་འགྲོ།
མཱ་ཀུས་ཁ་ཕྱིར་བསྐོར་ནས་ང་ཚོར་ལྟ་བཞིན་ཅུང་ཟད་ངུ་མ་དགོད་ཀྱིས་བཤད་རྒྱུར།
“འདི་ནི་ཀོ་ཏེའི《ཡིད་འོང་མའི་གླུ》བརྐུ་བཤུ་བྱས་འདུག འདིར་བལྟས་ན་ཐེ་ཁུ་
རང་ཤི་རྒྱག་དོན་ནི་སྙན་ངག་པ་ངལ་བས་དུབ་པ་འདྲ།”
སྐབས་དེར་རོལ་མོ་བ་ཁུ་ལཱ་པཱ་ཁུ་སྟེས་དབང་དུ་རླངས་འཁོར་ལ་བསྡད་ནས་སླེབས་
བྱུང་། ཁུའུ་ལཱ་པཱ་ཁུས་གནས་ཚུལ་དེ་མཐོང་མ་ཐག་སྒོ་འགྲམ་དུ་ཅུང་ཙམ་ལངས་ནས་
བསྡད་རྗེས་ང་ཚོའི་མདུན་དུ་ཡོང་སྟེ་ཁྲོ་འཚུབ་འཚུབ་ངང་མཱ་ཀུ་ལ་བཤད་རྒྱུར།
“འདི་ཐེ་ཁུའི་ཁ་ཆེམས་ཡི་གེ་ཡིན་ནམ།”
“མ་རེད།ཁོས་ཆེས་མཐའ་མར་བྲིས་པའི་སྙན་ངག་རེད།”
“སྙན་ངག་ཨེ།”
སྔར་བཞིན་གདོང་མདོག་མི་འགྱུར་ལ་ཁ་ཡང་མི་གྲག་པའི་མཱ་ཀུས་ཐེ་ཁུའི་སྙན་ངག་
རྩོམ་ཟིན་དེ་ཁོང་ཁྲོ་མ་ཞི་བའི་ཁུ་ལཱ་པཱ་ཁུར་སྤྲད། ཁུ་ལཱ་པཱ་ཁུས་ཉེ་འཁོར་ལ་མིག་ཟུར་
ཙམ་ཡང་མི་ལྟ་བར་སྙན་ངག་གི་རྩོམ་ཟིན་དེར་ནན་གྱིས་བལྟས་པར་མ་ཟད། མཱ་ཀུའུ་
ལའང་ལན་མི་འདེབས།
“གཏན་དུ་བྲལ་སོང ག་དུས་འཆི་བ་ངས་ཀྱང་མི་ཤེས འཇིག་རྟེན་ལས་
འདས་པའི་གྲོག་རོང་དུ་འགྲོ་”
“ཡིན་ནའང་ཁྱེད་རང་ནི་ཐེ་ཁུ་འཚོ་བཞུགས་སྐབས་ཀྱི་གྲོགས་བཟང་མིན་ནམ།”
“གྲོགས་བཟང་ཨེ། ཐེ་ཁུ་ནི་ག་དུས་ཡིན་ཡང་གྲོགས་མེད་ཁེར་རྐྱང་རེད་
འཇིག་རྟེན་ལས་འདས་པའི་གྲོག་རོང་དུ་འགྲོ་ཐེ་ཁུ་ནི་ཆེས་བཀྲ་མི་ཤིས་པ་ཙམ་
རེད་བྲག་རྡོ་གཡང་གཟར་”
“ཆེས་བཀྲ་མི་ཤིས་པ་རེད་ཨེ།”
“ཆུ་ཕྲན་ཆེས་དྭངས་པ ཁྱེད་ཚོ་ནི་བདེ་སྐྱིད་ལྡན་པ་ཞིག་རེད་བྲག་རྡོ་
གཡང་གཟར་”
ང་རང་ངུ་འབོད་མཚམས་མི་ཆད་པའི་ཆུ་བྱིས་མོ་ལ་གདུང་སེམས་ཚད་མེད་སྐྱེས་
པས་ཆུ་བྱིས་མོ་དེའི་དཔུང་པ་དལ་བུར་བསྐྱོར་ཏེ་ཁང་པའི་གྲུ་ཟུར་གྱི་ནེམ་ཁྲིའི་སྟེང་དུ་
བཞག་པ་ཡིན། ལོ་ན་གཉིས་གསུམ་ལས་སོན་མེད་པའི་ཆུ་བྱིས་ཆུང་ཆུང་ཅི་ཡང་མི་ཤེས་
པ་ཞིག་ཁོ་ན་ད་དུང་དེ་གར་དགོད་བཞིན་ཡོད་པ་ན་ངས་ཆུ་བྱིས་མོའི་ཚབ་བྱས་ཏེ་ཆུ་བྱིས་
ཆུང་ཆུང་དེར་རྩེད་རོགས་བྱས་པ་ཡིན། ང་རང་ཆུ་བྱིས་ཀྱི་རྒྱལ་ཁབ་ཏུ་སྡོད་རིང་གལ་ཏེ
མིག་ཆུ་ཤོར་བའི་སྐོར་བཤད་ན་སྔ་ཕྱིར་ཐེངས་གྲངས་འདི་རང་ཡིན།
“འོན་ཀྱང་རང་གཤིས་འདི་ལྟར་གྱོང་བའི་ཆུ་བྱིས་དང་མཉམ་དུ་སྡོད་པ་ནི་ཁ་
གཏད་བྱེད་གཏད་དཀའ་བ་ལས་མེད།”
“གང་ཡིན་ཟེར་ན། ཁོས་འབྱུང་འགྱུར་གྱི་དོན་དག་ལ་བསམ་བློ་གཏོང་གི་མ་རེད།”
ཁྲིམས་དཔོན་ཕེ་ཕུས་སླར་ཐ་མག་རྐང་གཅིག་ལ་མེ་སྦྱོར་བཞིན་མ་རྩ་ཅན་ཀའེ་ལུ་
ལ་ལན་དེ་ལྟར་བཏབ། སྐབས་དེར་རོལ་མོ་བ་ཁུའུ་ལཱ་པཱ་ཁུའུའི་འབོད་སྐད་ཆེན་པོ་ཞིག་
གིས་ང་ཚོ་ཧོན་ཐོར་བྱུང་། ཁུའུ་ལཱ་པཱ་ཁུའུས་ལག་ཏུ་སྙན་རྩོམ་གྱི་མ་ཟིན་བཟུང་སྟེ་སུ་ཞིག་
འབོད་པ་མི་ཤེས་ཏེ།
“ད་ཡག་པོ་བྱུང་། ཧ་ལས་དགོས་པའི་ཕུང་པོ་གདན་འདྲེན་གྱི་རོལ་དབྱངས་འགྲུབ་
སོང་།"
ཁུ་ལཱ་པཱ་ཁུའི་ཆེས་ཆུང་བའི་མིག་ནང་ནས་འོད་འཕྲོ་བཞིན་མཱ་ཀུའི་ལག་པ་དལ་
པོར་བཟུང་། དེ་རྗེས་གློ་བུར་དུ་སྒོ་ཁར་བརྒྱུགས། སྐབས་དེར་ཉེ་འཁོར་གྱི་ཆུ་བྱིས་ཁྱུ་ཞིག་
ཐེ་ཁུ་ཚང་གི་སྒོ་འགྲམ་དུ་འདུས་ཏེ་ཡ་མཚན་ཤིན་ཏུ་ཆེ་བ་ལྟར་ཁང་པའི་ནང་ལ་ལྟ་བར་
བྱེད། འོན་ཀྱང་ཁུ་ལཱ་པཱ་ཁུས་གང་ལའང་མ་འཛེམ་པར་ཆུ་བྱིས་དེ་དག་གཡས་གཡོན་དུ་
ཕུད་དེ་འཕྲལ་མར་རླངས་འཁོར་ནང་དུ་འཛུལ་སོང་། ཧ་ལམ་རླངས་འཁོར་གྱིས་ལྡིར་
སྒྲ་སྒྲོག་པ་དང་དུས་མཚུངས་པར་གྲིབ་མ་ཡང་མཐོང་རྒྱུ་མེད་པར་རླངས་འཁོར་བཏང་
ནས་སོང་།
“ཝ་ཡེ། ཝ་ཡེ། འདི་རུ་ཕར་ལྟ་ཚུར་ལྟ་བྱེད་ཀྱིན་མ་སྡོད།”
ཁྲིམས་དཔོན་ཕེ་ཕུས་སྐོར་ཞིབ་ཀྱི་ཚབ་བྱས་ཏེ་ཆུ་བྱིས་ཁྱུ་ཞིག་ཕྱིར་ཕུད་རྗེས་ཐེ་ཁུ་
ཚང་གི་སྒོ་ཆེན་བརྒྱབ། ཕལ་ཆེར་དེའི་རྐྱེན་གྱིས་ཡིན་པ་འདྲ་སྟེ། ཁང་པའི་ནང་དེ་མུར་
འཇམ་ཐིང་ཐིང་དུ་གྱུར་སོང་། ང་ཚོས་འཇམ་ཐིང་དེའི་ནང་ན། རི་མཐོའི་རྩི་ཤིང་གི་མེ་
ཏོག་གི་དྲི་ངད་དང་ཐེ་ཁུའི་ཁྲག་དྲིའི་ནང་ན་གཤིན་པོའི་རྗེས་འཇུག་གི་བཀོད་སྒྲིག་ཐད་
ལ་གྲོས་མོལ་བྱས་པ་ཡིན། འོན་ཀྱང་མཚན་ཉིད་རིག་པ་བ་མཱ་ཀུ་ཁོ་ན་ཐེ་ཁུའི་ཕུང་པོར་
ལྡིར་ཏེ་ཧོན་ཐོར་བའི་ངང་ཅི་ཞིག་ལ་བསམ་བློ་གཏོང་གིན་འདུག ངས་མཱ་ཀུའི་ཕྲག་པར་
རྡེབ་ཙམ་བྱས་ཏེ “ཁྱེད་རང་བསམ་བློ་ག་རེ་གཏོང་གི་ཡོད" ཅེས་དྲིས་པ་ཡིན།
“ང་ཆུ་བྱིས་ཀྱི་འཚོ་བར་བསམ་བློ་གཏོང་གི་ཡོད་ཡཱ།”
“ཆུ་བྱིས་ཀྱི་འཚོ་བ་ག་རེ་བྱས་སམ།”
‘ང་ཚོ་ཆུ་བྱིས་ཀྱིས་ངེས་པར་དུ་འཚོ་བའི་རྒྱུན་སྐྱོང་ཆེད་”
མཱ་ཀུས་ཧ་ལམ་མཚེར་སྣང་ཅུང་ལྡན་པའི་ངང་སྐད་ཆུང་གིས་ཁ་སྣོན་ཚིག་གཅིག་
བཤད་པ་སྟེ།
“གང་ལྟར་ད་དུང་ང་ཚོ་ཆུ་བྱིས་ཕུད་པའི་སྟོབས་ཤུགས་ཤིག་ལ་ཡིད་ཆེས་བྱ་དགོས།"
བཅུ་བཞི།
ང་རང་ཆོས་ལུགས་དྲན་དུ་འཇུག་མཁན་ནི་མཱ་ཀུའི་སྐད་ཆ་དེ་རེད། ང་རང་དངོས་
གཙོ་རིང་ལུགས་པ་ལོས་ཡིན། དེར་བརྟེན་ཆོས་ལུགས་ཀྱི་གནད་དོན་ལ་བསམ་བློ་ནན་པོ་
ཞིག་གཏོང་མྱོང་ཡེ་ནས་མེད། སྐབས་འདིར་ཐེ་ཁུ་འཆི་རྐྱེན་ཡིད་ལ་གཡོ་འགུལ་གང་ཞིག་
ཐེབས་ཏེ་ཆུ་བྱིས་ཀྱི་ཆོས་ལུགས་དེ་ཅི་འདྲ་ཞིག་ཡིན་པར་བསམ་གཞིགས་བྱེད་དགོས་
བྱུང་།དེས་ན་ངས་ལམ་སེང་སློབ་མ་ལཱ་ཕུ་ལ་གནད་དོན་དེ་སྐད་ཆ་དྲིས་པ་ཡིན།
“ང་ཚོ་ཡང་ཡེ་ཤུའི་ཆོས་ལུགས་དང་། སངས་རྒྱས་ཆོས་ལུགས། དབྱི་སི་ལན་ཆོས་
ལུགས། མེ་དད་ཆོས་ལུགས་བཅས་ལ་དད་པ་བྱེད་ཀྱི་ཡོད། འོན་ཀྱང་དེ་དག་གི་ནང་ནས་
སྟོབས་ཤུགས་ཆེ་ཤོས་ནི་ཉེ་རབས་ཆོས་ལུགས་བགྲང་ཆོག ཉེ་རབས་ཆོས་ལུགས་ལ་འཚོ་
བའི་ཆོས་ལུགས་ཀྱང་ཟེར།”
“འོ་ན་རྒྱལ་ཁབ་འདིར་ཡང་ཆོས་ཁང་དང་དགོན་སྡེ་ལ་སོགས་པ་ཡོད་སྲིད།”
“ཀུ་རེ་མ་རྩེས། ཉེ་རབས་ཆོས་ལུགས་ཀྱི་དགོན་ཆེན་ནི་རྒྱལ་ཁབ་འདིའི་ཨར་སྐྲུན་
ཆེ་ཤོས་དེ་རེད། ཅི་འདྲ་རེད། བལྟ་ཙམ་བྱེད་པར་འགྲོ་འམ།”
ཚ་དྲོད་ཆེ་ཞིང་གནམ་ངོ་འཐིབས་པའི་ཕྱི་དྲོ་ཞིག་ལ་ལཱ་ཕུས་ཡིད་ཚིམས་པའི་
སྒོ་ནས་ང་དང་མཉམ་དུ་དགོན་ཆེན་ལ་ལྟ་བར་སོང་། དེ་ནི་ངོ་མ་ཉི་ཀུ་ལཱ་དབྱི་ཆོས་
ཁང་ལས་ལྡབ་བཅུ་ཡིས་ཆེ་བའི་ཨར་སྐྲུན་ཞིག་ཡིན་པར་མ་ཟད། ད་དུང་ཨར་སྐྲུན་ཡོད་
ཚད་ཀྱི་བཟོ་ལྟ་གཅིག་ཏུ་སྦྲེལ་བའི་ཨར་སྐྲུན་ཆེན་པོ་ཞིག་རེད། ངས་དགོན་ཆེན་དེའི་
མདུན་དུ་ལངས་ཏེ་མཆོད་རྟེན་མཐོན་པོ་དང་སྒོར་དབྱིབས་ཀྱི་ཐོག་ཁར་ལྟ་དུས་སྐྱི་གཡའ་
བའི་ཚོར་སྣང་ཞིག་སྐྱེས་བྱུང་། ཕར་བལྟས་ན་དོན་དམ་དུ་དངོས་པོ་དེ་དག་ནི་མཁའ་
དབྱིངས་སུ་བརྐྱངས་པའི་གྲངས་མེད་ཀྱི་མཆུ་འཛིན་དབང་པོ་དང་འདྲ། ང་གཉིས་ཀྱིས་སྒོ་
ཆེན་མདུན་དུ(སྒོ་ཆེན་དང་བསྡུར་ན་ང་ཚོ་ནི་ཆུང་ཆུང་ཅི་ཙམ་ཡིན་པ་མི་ཤེས)ལངས་
ཏེ་མགོ་བོ་བཏེགས་ནས་འཇིག་རྟེན་ན་ཆེས་དཀོན་པའི་རྩ་ཆེའི་དགོན་ཆེན་དེར་གྱེན་ལྟ
བྱེད་དུས་དེ་ལ་ཨར་སྐྲུན་ཟེར་ཡང་དོན་དུ་ཆེ་ཞིང་འཇིགས་ཡེར་བའི་བདུད་དང་འདྲ།
དགོན་ཆེན་གྱི་ནང་ངོས་ཀྱང་ཧ་ཅང་ཆེ། ཁེ་ལིན་སི་ལུགས་ཀྱི་ཀ་ཟླུམ་ཀྲོང་ངེར་
འགྱིངས་པའི་ཚོམས་ཆེན་གྱི་ནང་དུ་མཇལ་ཁ་ཞུ་བར་ཡོང་བའི་ཆུ་བྱིས་ཁ་ཤས་འགྲོ་
བཞིན་འདུག འོན་ཀྱང་ཕར་བལྟས་ན་ཁོ་ཚོའང་ང་གཉིས་དང་འདྲ་བར་ཤིན་ཏུ་ཆུང་བར་
སྣང་། སྐབས་དེར་སྐེད་པ་གུག་པའི་ཆུ་བྱིས་ཤིག་འཕྲད་བྱུང་། ལཱ་ཕུས་ཆུ་བྱིས་དེར་མགོ་
ཞུམ་ཙམ་བྱས་རྗེས་གུས་པ་ཆེན་པོས་བཤད་རྒྱུར།
“བླ་རྒན་མཆོག ཁྱེད་ད་དུང་ཡང་བདེ་ཐང་དེ་འདྲ་རེད།ངོ་མ་ལེགས།་
ཆུ་བྱིས་དེས་ཀྱང་གུས་ལན་ཞིག་བསློགས་ཏེ་དེ་བཞིན་དུ་མཛེས་མཚོན་གྱི་སྒོ་ནས
ལན་བཏབ་དོན།
“འདི་སྐུ་ཞབས་ལཱ་ཕུ་མ་ཡིན་ནམ། ཁྱེད་རང་ཡང་སྔར་བཞིན་(བཤད་
མཚམས་འདིར་སླེབས་མ་ཐག་ཁོ་པ་སྐད་ཆ་མཐུད་མི་ཐུབ་པར་གྱུར། ཕལ་ཆེར་སྐབས་
འདིར་གཞི་ནས་ལཱ་ཕུའི་ཁ་རལ་ཡོད་པར་དོ་སྣང་བྱུང་བ་འདྲ)ཡཱ། གང་ལྟར་ལུས་པོ་ཧ་ཅང་
ཐང་པོ་རེད་འདུག་གཱ། འོན་ཀྱང་དེ་རིང་ག་རེ་”
“དེ་རིང་ང་ཁོང་ལ་རོགས་རམ་བྱེད་པར་ཡོང་བ་ཡིན། ཁོང་ཕལ་ཆེར་ཁྱེད་ཀྱིས་ཀྱང་
མཁྱེན་སྲིད་”
ལཱ་ཕུས་སྐད་ཆ་ཆུ་རྒྱུག་རྒྱུག་གིས་ང་ངོ་སྤྲོད་བྱས།དེ་ནི་ཕལ་ཆེར་ལཱ་ཕུས་དགོན་ཆེན་
ནང་རྒྱུན་གཏན་མི་ཡོང་བར་གསལ་འགྲེལ་བྱས་པ་ཞིག་ཡིན་པ་འདྲ།
“འོ་ན་ཞོར་དུ་ད་དུང་ཁྱེད་ལ་སྣེ་ཤན་པ་བྱེད་རོགས་ཞུ་རྩིས་ཡོད།”
བླ་རྒན་གྱིས་ཁོག་པ་ཡངས་པོའི་ངང་དགོད་བཞིན་དུ་ང་ལ་འདྲི་སྨེད་བཏང་བ་དང་།
དེ་རྗེས་ལག་པས་མདུན་ངོས་ཀྱི་མཆོད་སྟེགས་བསྟན་ཏེ་བཤད་རྒྱུར།
“དོན་དངོས་སུ་སྣེ་ཤན་པ་བྱས་ཀྱང་ཁྱེད་རང་ལ་དེ་འདྲའི་ཕན་པ་ཡོང་མི་སྲིད། ང་
ཚོའི་དད་ལྡན་པས་ཕྱག་མཆོད་བྱ་ཡུལ་ནི་མདུན་ངོས་ཀྱི་མཆོད་སྟེགས་སྟེང་དུ་ཡོད་
པའི ་བླ་ཤིང' དེ་རེད། ཁྱེད་རང་གིས་མཐོང་བ་ལྟར ་བླ་ཤིང' གི་སྟེང་དུ་གསེར་
མདོག་དང་ལྗང་མདོག་གི་ཤིང་འབྲས་ཡོད། གསེར་མདོག་གི་ཤིང་འབྲས་དེར ‘དགེ་
འབྲས’ ཟེར་བ་དང་། ལྗང་མདོག་གི་ཤིང་འབྲས་དེར «ངན་འབྲས” ཟེར་”
གནས་བཤད་ཤོད་སྐབས་ང་ནི་སུན་སྣང་སྐྱེས་བྱུང་། གང་ལགས་ཤེ་ན། སེམས་རྩ་
འཁོལ་བའི་བླ་རྒན་གྱི་གནས་བཤད་དེ་ཉན་དུས་རུལ་སུངས་སུ་གྱུར་པའི་བཅོལ་གཏམ་
དང་འདྲ། ངས་ནན་གྱིས་ཉན་པའི་ཚུལ་བསྟན་པ་ལོས་ཡིན། འོན་ཏེ་ལྐོག་ཏུ་དགོན་ཆེན་
ནང་ངོས་ལ་བལྟ་རྒྱུ་ཡང་བརྗེད་ངད་དུ་བཏང་མེད།
ཁེ་ལིན་སི་ལུགས་ཀྱི་ཀ་ཟླུམ་དང་། ཀོ་ཐེ་ལུགས་ཀྱི་ཐོག་སྒོར། ཨ་རབ་ལུགས་ཀྱི་དྲ་
མིག་རི་མོ། དྲང་ཐིག་ལད་མོ་ལུགས་ཀྱི་གསོལ་འདེབས་ཅོག་ཙེ་སོགས་དངོས་པོ་དེ་དག་
བཟོ་བའི་མཐུན་སྦྱོར་རང་བཞིན་ལ་ངོ་མཚར་ཆེ་བའི་རྒོད་སེམས་ཀྱི་མཛེས་སྡུག་ཅིག་
ལྡན། འོན་ཀྱང་ངའི་མིག་དབང་འཕྲོག་མཁན་ནི་ལོགས་གཉིས་ཀྱི་གྱང་ལྡེབས་སུ་ཡོད་
པའི་མཆོད་གཤོམ་ནང་གི་རྡོ་ཀ་མ་རུའི་འདྲ་སྐུ་ལུས་ཕྱེད་མ་དེ་དག་རེད། ང་ལ་འདྲ་སྐུ་
དེ་དག་ཕལ་ཆེར་ངོ་ཤེས་པའི་ཚོར་སྣང་བྱུང་། དེ་ལ་ཧ་ལས་རྒྱུ་ཅི་ཡང་མེད། ཆུ་བྱིས་སྐེད་
གུག་དེས “བླ་ཤིང” སྐོར་བཤད་ཟིན་རྗེས་ཁོང་གིས་ང་རང་དང་ལཱ་ཕུ་མཉམ་དུ་གཡས་
ངོས་ཀྱི་མཆོད་གཤོམ་མདུན་དུ་སོང་། ཆུ་བྱིས་དེས་མཆོད་གཤོམ་ནང་གི་འདྲ་སྐུ་ལུས་ཕྱེད་
མ་དེ་ཉིད་ངོ་སྤྲོད་འདི་ལྟར་བྱས་པ་སྟེ།
“འདི་ནི་ང་ཚོའི་སློབ་མ་དམ་པའི་གྲས…………ཡོད་ཚད་ལ་རྒྱབ་གཏོད་བྱེད་མཁན་
སློབ་མ་དམ་པ་སེ་ཐེ་ལིན་པའོ་རེད། སློབ་མ་དམ་པ་འདིས་དཀའ་སྡུག་མང་པོ་མྱངས་ཡོད།
གོ་ཐོས་སུ་མཐར་སེ་ཝེ་ཏེང་པོའོ་ཀེUཡི་མཚན་ཉིད་རིག་པས་བསྐྱབས་སྐད་འདུག འོན་
ཀྱང་དོན་དངོས་ཐོག་བསྐྱབས་མེད། སློབ་མ་དམ་པ་འདིས་ང་ཚོའི་འཚོ་བའི་ཆོས་ལུགས་
གཅིག་པུར་དད་པ་བྱེད་ཀྱི་ཡོད། ཁོང་ལ་དད་པ་བྱ་རྒྱུ་ལས་ཐབས་གཞན་མེད་ཅེས་བཤད་
ཆོག སློབ་མ་དམ་པ་འདིས་ང་ཚོར་བཞག་པའི་དཔེ་ཆ《ངག་རྒྱུན》ཞེས་པ་དེ་ཀློགས་དང་།
འདི་པ་རང་ཉིད་ཀྱིས་ཀྱང་རང་ཉིད་ནི་རང་སྲོག་བཅད་རུང་མ་ཤི་བ་ཞིག་ཡིན་པ་ཁས་
ལེན་བྱས་ཡོད།”
ང་ཡི་མུག་པས་མིག་ཟུང་མཆོད་གཤོམ་རྗེས་མ་དེར་བསྒྱུར་བ་ཡིན། མཆོད་གཤོམ་
རྗེས་མའི་ནང་གི་འདྲ་སྐུ་ལུས་ཕྱེད་མ་དེ་ནི་སྨ་ར་བསགས་པའི་འཇར་མན་བ་ཞིག་རེད།
“འདི་ནི་ཁྲ་ལཱ་ཐུའུ་སེ་ཐེ་ལཱའི་སྙན་ངག་པ་ཉི་ཚའེ་རེད། སློབ་མ་དམ་པ་འདིས་རང་ཉིད་
ཀྱིས་གསར་སྐྲུན་བྱས་པའི་རིམ་འདས་ཀྱི་མི་ལ་སྐྱབས་འཇུག་ཞུས་ཡོད། འོན་ཀྱང་ཉེན་ཁ་
ལས་མ་ཐར་བར་རང་ཉིད་སྨྱོན་པར་གྱུར་པ་རེད། གལ་ཏེ་ཁོང་སྨྱོན་པར་མ་གྱུར་ན་ཕལ་
ཆེར་སློབ་མ་དམ་པའི་གྲས་སུ་ཚུད་མི་ཐུབ་”
བླ་རྒན་གྱིས་ཅུང་ཟད་ཁུ་སིམ་མེར་བསྡད་རྗེས་ང་གཉིས་མཆོད་གཤོམ་ཨང་གསུམ་
པའི་མདུན་དུ་ཁྲིད་དེ་བཤད་རྒྱུར།
“ཨང་གསུམ་པ་ནི་ཐུའོ་ཨེར་སེ་ཐའེ་རེད། སློབ་མ་དམ་པ་འདི་ནི་མི་སུ་ལས་ཀྱང་
ལྷག་པར་དཀའ་ཐུབ་མཐར་སྐྱེལ་ཐུབ་མཁན་ཞིག་རེད། གང་ཡིན་ཟེར་ན། ཁོང་དེ་སྔ་སྐུ་
དྲག་ཡིན་ཞིང་། སྤྱི་འབངས་ཀྱིས་རང་ཉིད་སྡུག་བསྔལ་མྱོང་བ་མཐོང་དུ་འཇུག་འདོད་
མེད་པས་རེད། དོན་དངོས་ཐོག་སློབ་མ་དམ་པ་འདིས་འབད་བརྩོན་ཆེན་པོས་མི་ཚོས་ཡིད་
ཆེས་དཀའ་བའི་ཅི་ཏུའུ་ལ་ཡིད་ཆེས་བྱེད་འདོད་བྱེད་ཀྱི་ཡོད། མ་རེད། ཐ་ན་ཁོང་གིས་
རང་ཉིད་ཅི་ཏུའུ་ལ་ཡིད་ཆེས་ཡོད་པ་ཡོངས་བསྒྲགས་བྱས་ཡོད། འོན་ཀྱང་ཚེ་མཇུག་ཏུ་
སླེབས་དུས་མཐར་ཁོང་སྐྱོ་ཞིང་བརྗིད་པའི་རྫུན་ཤོད་མཁན་ཞིག་བྱ་རྒྱུ་བཟོད་མི་ཐུབ་པར་
གྱུར་འདུག སློབ་མ་དམ་པ་འདི་རྒྱུན་དུ་དཔེ་ཁང་ནང་གི་གདུང་མར་སྐྲག་གི་ཡོད། གཏམ་
རྒྱུད་དེ་ཧ་ཅང་གྲགས་ཆེ། ཡིན་ནའང་ཁོང་སློབ་མ་དམ་པའི་གྲས་སུ་ཚུད་ཡོད་ན་རང་སྲོག་
ལྕེབས་པ་ལོས་མིན།”
གྱང་ལྡེབས་ཀྱི་མཆོད་གཤོམ་ཨང་བཞི་པའི་ནང་གི་འདྲ་སྐུ་ལུས་ཕྱེད་མ་དེ་ནི་ང་ཚོ་
འཇར་པན་བའི་ནང་ནས་གཅིག་རེད། ངས་འཇར་པན་བ་དེའི་ངོ་གདོང་མཐོང་དུས་ངོ་མ་
སྙིང་ཉེ་བའི་ཚོར་སྣང་ཞིག་སྐྱེས་བྱུང་།
“འདི་ནི་གོ་མུའུ་ཐན་ཏུའུ་པུའུ་རེད། ཁོང་ནི་མནན་ནས་འཆི་བའི་དབོར་འདྲེན་
བཟོ་པའི་སེམས་ཁམས་ལ་རྒྱུས་ལོན་ཧ་ཅང་ཆེ་བའི་སྙན་ངག་པ་ཞིག་རེད། འོན་ཀྱང་ཁྱེད་
རང་ལ་ཕལ་ཆེར་གསལ་བཤད་ཞིབ་ཕྲ་བྱ་རྒྱུའི་དགོས་པ་ཡོད་མི་སྲིད། ད་འོ་ན་གྱང་ལྡེབས་
ཀྱི་མཆོད་གཤོམ་ཨང་ལྔ་པར་གཟིགས་དང་།”
“འདི་ཝ་ཀེ་ནཱ་མ་རེད་དམ།”
“རེད། ཁོང་ནི་གསར་བརྗེ་བ་ཞིག་རེད། སྔོན་ཆད་རྒྱལ་པོའི་གྲོགས་པོ་རེད། སློབ་
མ་དམ་པ་ཝ་ཀེ་ནཱ་ཚེ་སྨད་དུ་སླེབས་དུས་ཐ་ན་ཟ་མ་མ་ཟོས་པའི་གོང་དུ་ཡང་སྨོན་ལམ་
འདེབས་ཀྱི་རེད། འོན་ཀྱང་ཡེ་ཤུའི་ཆོས་ལུགས་དང་བསྡུར་ན་ཁོང་ནི་དེ་བས་འཚོ་བའི་
ཆོས་པ་ཞིག་ལོས་ཡིན། ཝ་ཀེ་ནཱས་བཞག་པའི་འཕྲིན་ཡིག་གི་ནང་དུ་འཁོད་པར་གཞིགས་
ན་སློབ་མ་དམ་པ་འདི་འཆི་ཁར་མི་ཡུལ་གྱི་སྡུག་བསྔལ་གྱིས་ཁོང་ལ་འགལ་རྐྱེན་ཅི་ཙམ་
བཟོས་པ་བརྗོད་ལས་འདས།”
སྐབས་དེར་ང་ཚོ་མཆོད་གཤོམ་ཨང་དྲུག་པའི་མདུན་དུ་ལངས་ཟིན།
“འདི་ནི་སློབ་མ་དམ་པ་སེ་ཐེ་ལིན་པའོ་ཡི་གྲོགས་པོ། ཚོང་པ་ནས་ལས་བསྒྱུར་བྱས་
པའི་ཧྥ་རན་སིའི་རི་མོ་བ་རེད། ཁོང་གིས་ཁོང་དང་བྱིས་པ་མང་པོ་བཙས་པའི་ལྕམ་སྐུ་
ཞབས་དོར་ཏེ་ལོ་ན་བཅུ་གསུམ་བཅུ་བཞི་ཙམ་དུ་སོན་པའི་ཐཱ་ཞི་ཐིའི་བུ་མོ་ཞིག་མནའ་
མར་བླངས་པ་རེད། སློབ་མ་དམ་པ་འདིའི་ཆེས་སྦོམ་པའི་ཁྲག་རྩའི་ནང་དུ་གྲུ་པའི་ཁྲག་
རྒྱུན་བཞུར་གྱིན་ཡོད། ཡིན་ནའང་ཁོང་གི་མཆུ་སྒྲོས་མཐུག་པོ་དེར་ལྟོས་དང་། ད་དུང་
ཡང་ངར་དུག་གམ་ཡང་ན་གཞན་གང་ཞིག་གི་རྗེས་ཤུལ་ལུས་འདུག མཆོད་གཤོམ་ཨང་
བདུན་པའི་ནང་དུ་ཡོད་པ་འདི་ནི་ཕལ་ཆེར་ཁྱེད་རང་དཀའ་ལས་ཁག་མེད་དམ།
ན་ཕ་གིར་ཕེབས་ཤིག"
དོན་དམ་དུ་ང་དངོས་གནས་དཀའ་ལས་ཁག་བྱུང་། དེས་ན་ལཱ་ཕུ་དང་མཉམ་དུ་བླ་
རྒན་གྱི་རྗེས་འབྲངས་ཏེ་སྤོས་དྲི་འཐུལ་བའི་བར་ཁྱམས་བརྒྱུད་ཁང་པ་ཞིག་གི་ནང་དུ་
འཛུལ་བ་ཡིན། ཁང་ཆུང་དེའི་ཟུར་ཁུག་ཏུ་ཝེ་ནའེ་སེའི་འདྲ་སྐུ་ནག་པོ་ཞིག་གི་འོག་ཏུ
རི་སྐྱེས་རྒུན་འབྲུམ་ཕྲེང་བ་ཞིག་ཕུལ་འདུག ངའི་བསམ་བཀོད་ཀྱི་གྲྭ་ཤག་ནང་དུ་མཛེས་
རྒྱན་ཅི་ཡང་ཡོད་མི་སྲིད་སྙམ་པས་དེར་བརྟེན་ཅུང་ཟད་བློ་ཡུལ་ལས་འདས་སོང་།
ཕར་བལྟས་ན་བླ་རྒན་གྱིས་རྣམ་འགྱུར་གྱི་སྟེང་ནས་ངའི་བསམ་ཚུལ་རྟོགས་པ་འདྲ་
སྟེ། ང་གཉིས་ལ་རྐུབ་བཏེགས་མ་སྤྲད་པའི་གོང་དུ་སྙིང་རྗེ་ཅུང་ཟད་སྐྱེས་པ་ལྟར་གསལ་
བཤད་བྱ་རྒྱུར།
“ང་ཚོའི་ཆོས་ལུགས་ནི་འཚོ་བའི་ཆོས་ལུགས་ཡིན་པ་ཡིན་གཅིག་མ་བརྗེད་པ་
གནང་རོགས། ང་ཚོའི་ལྷ་སྟེ། ‘བླ་ཤིང’ གི་བཀའ་སློབ་ནི ‘སྐྱེ་སྟོབས་ཀྱི་དཔལ་འབར་
བའི་སྒོ་ནས་འཚོ་བ་སྐྱེལ་དགོས’ ཞེས་པ་དེ་རེད།དེར་བརྟེན་སྐུ་ཞབས་ལཱ་ཕུ་ལགས།
ཁྱེད་རང་གིས་སྐུ་ཞབས་ཁོང་ལ་ང་ཚོའི་དམ་པའི་གསུང་རབ་བསྟན་ནམ།”
“བསྟན་མེད་དོན་དངོས་སུ་ང་རང་གིས་ཀྱང་དེ་ཙམ་ལྟ་མྱོང་མེད།”
ལཱ་ཕུས་རང་ཉིད་ཀྱི་མགོ་བོའི་སྤྱི་གཙུག་འཕུར་བཞིན་ལན་དྲང་པོར་བཏབ། ཡིན་
ནའང་བླ་རྒན་གྱིས་སྔར་ལྟར་འཛུམ་བཞིན་ཞི་འཇམ་ངང་མུ་མཐུད་ནས་བཤད་རྒྱུར།
“འོ་ན་ཁྱེད་རང་གིས་ཤེས་ཀྱི་མ་རེད། ང་ཚོའི་ལྷ་ཡིས་ཉིན་གཅིག་གི་ནང་ཚུན་དུ་
འཇིག་རྟེན་འདི་བསྐྲུན་པ་རེད། (‘བླ་ཤིང’ ནི་མ་གཞིར་ཤིང་ཡིན་མོད། མི་ནུས་པ་ཅི་ཡང་
མེད)དེ་མིན་ད་དུང་ཆུ་བྱིས་མོ་བསྐྲུན་པ་རེད། འོན་ཀྱང་ཆུ་བྱིས་མོ་རྣམས་ཆེས་ཡུལ་བའི་
ཚོར་སྣང་བྱུང་བས་དེས་ན་ཆུ་བྱིས་ཕོ་ཡོད་པའི་རེ་བ་བྱས་ཡོད། ང་ཚོའི་ལྷ་ཡིས་ཆུ་བྱིས་མོའི་
བསམ་འདུན་དེར་བསམ་ཤེས་གང་ལེགས་ཐུབ་སྟེ་ཆུ་བྱིས་མོའི་ཀླད་ཞོ་བླངས་ནས་ཆུ་བྱིས་
ཕོ་བསྐྲུན་པ་རེད། ང་ཚོའི་ལྷ་ཡིས་ཆུ་བྱིས་གཉིས་ལ ་ཟོ་ཞིག ལུས་འབྲེལ་གྱིས་ཤིག སྐྱེ་
སྟོབས་ཀྱི་དཔལ་འབར་བའི་སྒོ་ནས་འཚོ་བ་སྐྱོལ་ཅིག' ཅེས་སྨོན་ལམ་བཏབ་ཡོད………
ང་རང་བླ་རྒན་གྱི་སྐད་ཆར་ཉན་བཞིན་སྙན་ངག་པ་ཐེ་ཁུ་ཡིད་ལ་དྲན་འོང་། སྟབས་
མ་ལེགས་པ་ཞིག་ལ་སྙན་ངག་པ་ཐེ་ཁུ་ཡང་ང་རང་དང་འདྲ་བར་ལྷ་མེད་སྨྲ་བ་ཞིག་རེད།
ང་རང་ཆུ་བྱིས་མིན་པས་དེས་ན་འཚོ་བའི་ཆོས་ལུགས་ལའང་རྒྱུ་མཚན་ལྡན་པ་མི་ཤེས།
འོན་ཀྱང་ཆུ་བྱིས་ཀྱི་རྒྱལ་ཁབ་ཏུ་སྐྱེས་པའི་ཐེ་ཁུས “བླ་ཤིང" ཤེས་ངེས་རེད། ཆོས་ལུགས་
དེ་རིགས་ཀྱི་བསྟན་དོན་ལ་བརྩི་སྲུང་མ་ཞུས་པའི་ཐེ་ཁུའི་མཇུག་འབྲས་ལ་ང་རང་སྙིང་རྗེ་
སྐྱེས་པས་དེ་ཕྱིར་བླ་རྒན་གྱི་སྐད་ཆ་ཕར་ཕུད་དེ་ཐེ་ཁུའི་སྐོར་གླེང་བ་ཡིན།
“ཨ་ལེ། ཡ་ང་བའི་སྙན་ངག་པ་དེ་ཡིན་ནམ།"
བླ་རྒན་གྱིས་ངའི་སྐད་ཆར་ཉན་རྗེས་དབུགས་རྒྱུན་རིང་པོ་ཞིག་བཏང་འོང་།
“ང་ཚོའི་ལས་དབང་གཏན་འཁེལ་བྱེད་མཁན་ནི་དད་པ་དང་། ཡུལ་དུས། སྟེས་
དབང་བཅས་རེད། (ཁྱེད་ཅག་གིས་འདི་ལས་གཞན་ད་དུང་རྒྱུད་འཛིན་ལ་ཞིབ་བཤེར་བྱ་
རྒྱུ་བསྣན་དགོས་པ་ལོས་ཡིན)སྟབས་ཧ་ཅང་མི་ལེགས་པ་ཞིག་ལ་སྐུ་ཞབས་ཐེ་ཁུ་ལ་རང་
ཉིད་ཀྱི་དད་པ་མི་འདུག"
“ཐེ་ཁུས་ཁྱེད་རང་ལ་ཡིད་སྨོན་བྱེད་ཆེན་པོ་མི་བྱེད་དམ། མ་རེད། དོན་དངོས་སུ་ང་ཡང་
ཁྱེད་རང་ལ་ཡིད་སྨོན་བྱེད་ཆེན་པོ་སྐྱེ་གི་འདུག ལཱ་ཕུ་ད་དུང་ལོ་ན་ཆུང་ཆུང་རེད་"
“གལ་ཏེ་ངའི་ཁ་འདི་ཡག་པོ་ཡིན་ན་ཕལ་ཆེར་སྤྲོ་སྣང་ལྡན་པ་ཞིག་ཡིན་ངེས།”
ང་ཚོར་དེ་ལྟར་བཤད་པ་དང་འབྲེལ་བླ་རྒན་གྱིས་སླར་དབུགས་རིང་ཞིག་འབྱིན་པར་
མ་ཟད། མཆི་མ་འཁོར་བཞིན་ཝེ་ནའེ་སེའི་འདྲ་སྐུ་ནག་པོ་དེར་ཅེར་ནས་བཞུགས།
“དོན་དམ་དུ་ངའི།འདི་ནི་ངའི་གསང་བ་ཡིན་པས་ངེས་པར་དུ་སུ་ལ་ཡང་མ་ཤོད་རོགས།
དོན་དམ་དུ་ང་ཡང་ང་ཚོའི་ལྷ་ལ་ཡིད་ཆེས་མེད།གང་ལྟར་ཉིན་ཞིག་ངའི་སྨོན་ལམ་”
བླ་རྒན་བཤད་མཚམས་འདིར་སླེབས་དུས་གློ་བུར་དུ་ཁང་པའི་སྒོ་ཕུད་བྱུང་། དེའི་མུར་
ཆུ་བྱིས་མོ་ཆེན་པོ་ཞིག་གིས་བླ་རྒན་གྱི་སྟེང་དུ་མཆོངས་འོང་། ང་གཉིས་ཆུ་བྱིས་མོ་དེ་བཟུང་
བ་སྨྲ་མི་དགོས།འོན་ཀྱང་ཆུ་བྱིས་མོ་དེས་སྐད་ཅིག་ཉིད་ལ་བླ་རྒན་ས་སྟེང་དུ་སྐྱེལ་སོང་
“སྤོ་ཏོ་འདིས་དེ་རིང་ཡང་ངའི་དངུལ་ཁུག་ནང་ནས་ཆང་ཕོར་གང་གི་ཆང་རིན་
བརྐུས་འདུག”
སྐར་མ་བཅུའི་རྗེས་སུ་ང་གཉིས་ཀྱིས་བླ་རྒན་ཁྱོ་ཤུག་གཉིས་ཁང་པའི་ནང་དུ་བཞག་
སྟེ་སྲོག་མགོ་ཐོན་ཐབས་བྱེད་པ་ལྟར་དགོན་ཆེན་གྱི་སྒོ་ཆེན་ནས་ཐོན་པ་ཡིན།
“ཕལ་ཆེར་བླ་རྒན་དེ་ཡང ‘བླ་ཤིང’ ལ་དད་པ་མེད་པ་འདྲ་ཨང་།”
ཁུ་སིམ་སིམ་དུ་ཡུད་ཙམ་བསྐྱོད་རྗེས་ལཱ་ཕུས་ང་ལ་སྐད་ཆ་འདི་འདྲ་ཞིག་བཤད་བྱུང་།
ངས་ལན་མ་བཏབ་པར་ཁ་རང་བཞིན་དུ་ཕྱིར་བསྐོར་ནས་དགོན་ཆེན་ལ་བལྟས་པ་ཡིན། ནག་
འཐིབ་འཐིབ་ཀྱི་མཁའ་འོག་ཏུ་དགོན་ཆེན་དེའི་མཆོད་རྟེན་མཐོན་པོ་དང་སྒོར་དབྱིབས་ཀྱི་
ཐོག་ཁར་བལྟས་ན་སྔར་བཞིན་མཆུ་འཛིན་དབང་པོ་བགྲང་ལས་འདས་པ་་མཁའ་དབྱིངས་སུ་
བརྐྱངས་པ་དང་འདྲ་ཞིང་། འཇིགས་དངངས་ཀྱི་རྣམ་པ་ཞིག་གིས་དཀྲིགས་ཡོད་པ་ནི་བྱེ་ཐང
གི་བར་སྣང་དུ་ཐོན་པའི་འཕྲུལ་སྣང་གི་ཡུལ་ལྗོངས་དང་མཚུངས།
བཅོ་ལྔ།
ཕལ་ཆེར་གཟའ་འཁོར་གཅིག་ཙམ་འདས་རྗེས་ངས་གློ་བུར་དུ་སྨན་པ་ཁྲ་ཁེའི་ས་
ནས་གནས་ཚུལ་ཡ་མཚན་ཅན་ཞིག་ཐོས་བྱུང་། བཤད་ཚུལ་ལ་ཐེ་ཁུ་ཚང་དུ་རྣམ་ཤེས་
ཤིག་ཐོན་གྱི་འདུག་ཟེར། སྐབས་དེར་ཆུ་བྱིས་མོ་ཕྱི་རོལ་དུ་གབ་པར་སོང་ཟིན་པས་ང་ཚོའི་
གྲོགས་པོ་ཐེ་ཁུའི་ཁང་པ་དེ་པར་པའི་པར་ཁང་དུ་གྱུར་ཡོད། ཁྲ་ཁེས་བཤད་པ་ལྟར་ན་པར་
ཁང་དེའི་ནང་དུ་འདྲ་པར་བླངས་ཚེ་ཐེ་ཁུའི་གྲིབ་སོ་རབ་རིབ་ཅིག་རྒྱུན་དུ་མགྲོན་པོའི་
རྒྱབ་ཏུ་ཐོན་གྱི་ཡོད་སྐད་འདུག ཁྲ་ཁེ་ནི་དངོས་གཙོ་རིང་ལུགས་པ་ཡིན་པས་གྲོངས་རྗེས་
ཀྱི་རྣམ་ཤེས་ལ་ཡིད་ཆེས་མེད་པ་ལོས་ཡིན། དོན་དངོས་ཐོག་ཁོས་གནས་ཚུལ་དེ་རྗོད་དུས་
ད་དུང་གདོང་སྟེང་ནས་གནག་སེམས་ཀྱི་འཛུམ་ཞིག་ཀྱང་བསྟན་ཞིང་། དེའི་ཁར “ཕལ་
ཆེར་བླ་སྲོག་ཀྱང་དངོས་པོའི་ཚུལ་གྱིས་གནས་མཁན་ཡོད་པ་འདྲ” ཞེས་རང་ཉིད་ཀྱི་
མཆན་འགྲེལ་བསྣན་འོང་། མ་གཞིར་ང་རང་རྣམ་ཤེས་ཡོད་པར་ཡིད་ཆེས་མེད་པ་དེ་ཁྲ་ཁེ་
དང་འདྲ་མོད། ང་རང་སྙན་ངག་པ་ཐེ་ཁུ་ལ་ལྟ་སྟངས་ཡག་པོ་ཡོད་པས་དེས་ན་ལམ་སེང་
དཔེ་ཚོང་ཁང་དུ་བསྐྱོད་དེ་ཐེ་ཁུའི་རྣམ་ཤེས་སྐོར་གྱི་གནས་འཕྲིན་དང་པར་རིས་བཀོད་
པའི་དུས་དེབ་དང་ཚགས་པར་ཉོས་པ་ཡིན། ངོ་མ་པར་རིས་དེ་དག་གི་སྟེང་དུ་ཐེ་ཁུ་འདྲ་
བའི་ཆུ་བྱིས་ཤིག་གསལ་ལ་མ་གསལ་དུ་ཆུ་བྱིས་ཕོ་མོ་རྒན་གཞོན་གྱི་ལུས་རྒྱབ་ཏུ་ཐོན་
ནས་འདུག ཡིན་ནའང་ཡ་མཚན་ཆེ་ཤོས་ནི་ཐེ་ཁུའི་རྣམ་ཤེས་ཀྱི་པར་རིས་མིན་པར་ཐེ་
ཁུའི་རྣམ་ཤེས་སྐོར་གྱི་གནས་འཕྲིན་རེད། ལྷག་པར་དུ་སེམས་ཁམས་རིག་པའི་མཐུན་
ཚོགས་ཀྱི་སྙན་ཞུ་དེ་རེད། ངས་སྙན་ཞུ་དེ་ཡིག་འབྲུ་རེ་རེ་དང་ཚིག་གྲུབ་རེ་རེ་བཞིན
བསྒྱུར་ཡོད། ད་ལྟ་དེ་ཉིད་འདྲ་བཤུ་རགས་ཙམ་བྱ་རྒྱུ(གུག་རྟགས་ནང་གི་ནང་དོན་ནི་ང་
རང་ཉིད་ཀྱིས་བསྣན་པའི་མཆན་འགྲེལ་ཡིན)གཤམ་གསལ།
སྙན་ངག་པ་སྐུ་ཞབས་ཐེ་ཁུའི་རྣམ་ཤེས་སྐོར་གྱི་སྙན་ཞུ། (སེམས་ཁམས་རིག་པའི་མཐུན་
ཚོགས་ཀྱི་དུས་དེབ་ཨང་བརྒྱད་སྟོང་ཉིས་བརྒྱ་བདུན་ཅུ་དོན་བཞི་པའི་སྟེང་དུ་སྤེལ་ཡོད)
ང་ཚོ་སེམས་ཁམས་རིག་པའི་མཐུན་ཚོགས་ཀྱིས་དེའི་གོང་དུ་རང་སྲོག་ལྕེབས་
པའི་སྙན་ངག་པ་སྐུ་ཞབས་ཐེ་ཁུའི་བཞུགས་ཤག་རྙིང་པ། ད་ཆ་པར་པ××ཡི་པར་ཁང་།
××ཁྲོམ་ལམ་གྱི་སྒོ་རྟགས་ཨང་ཉིས་བརྒྱ་ལྔ་བཅུ་ང་གཅིག་པའི་ནང་དུ་སྐབས་ཐོག་གི་
བརྟག་དཔྱད་ཚོགས་འདུ་ཞིག་སྐོང་ཚོགས་བྱས་པ་ཡིན། ཟུར་ཞུགས་ཚོགས་མི་གཤམ་
གསལ། (རུས་མིང་བཀོད་མེད)
ཟླ་བ་དགུ་པའི་ཚེས་བཅུ་བདུན་ཉིན་གྱི་སྔ་དྲོའི་ཆུ་ཚོད་བཅུ་དང་སྐར་མ་སུམ་ཅུའི་
ཐོག་ང་ཚོ་ཚོགས་མི་བཅུ་བདུན་དང་སེམས་ཁམས་རིག་པའི་མཐུན་ཚོགས་ཀྱི་ཚོགས་
གཙོ་སྐུ་ཞབས་པེ་ཁེ་མཆོག གཞན་ང་ཚོས་ཡིད་གཏད་ཆེ་ཤོས་བྱེད་པའི་ལྕམ་མའེ་ཏི་ཨཱ་
མུའུ་ཧའོ་ཕུའུ་དང་བཅས་པར་ཁང་གི་ཁང་པ་ཞིག་ཏུ་འདུ་འཛོམས་བྱས་པ་ཡིན། ལྕམ་
ཧའོ་ཕུའུ་མཆོག་པར་ཁང་དེའི་ནང་དུ་ཕེབས་མ་ཐག་འདྲེ་དྲི་ཞིག་ཚོར་ཏེ་ལུས་ཧྲིལ་པོའི་
རྩ་འཁུམས་པར་མ་ཟད། སྐྱུག་པ་ཐེངས་འགའ་བསྐྱུགས་སོང་། ལྕམ་གྱིས་གསུངས་པ་ལྟར་
ན་དེ་ནི་སྙན་ངག་པ་སྐུ་ཞབས་ཐེ་ཁུ་ཐ་མག་ལ་ཆེས་དགའ་བའི་འབྲས་བུ་ཡིན་ཞིང་། འདྲེ་
དྲིའི་ནང་དུའང་ཐ་མག་གི་བ་ཚྭ་འདུས་ཡོད་པས་ཡིན་འདུག
ང་ཚོ་ཚོགས་མི་རྣམས་དང་ལྕམ་ཧའོ་ཕུའུ་མཆོག་གིས་སྒྲོག་ཙེ་སྒོར་མོའི་མཐའ་
བསྐོར་ནས་ཁ་རོག་ཏུ་བསྡད་པ་ཡིན། དུས་ཡུན་སྐར་མ་གསུམ་དང་སྐར་ཆ་བཅོ་ལྔ་འདས་
རྗེས་ལྕམ་མྱུར་དུ་གཉིད་ལངས་རྒྱག་པའི་ངང་ཚུལ་དུ་གྱུར་པ་མ་ཟད། སྙན་ངག་པ་ཐེ་ཁུའི་
རྣམ་ཤེས་ཀྱི་རྟེན་གཞིར་གྱུར་སོང་། ང་ཚོ་ཚོགས་མི་ཚོས་ན་ཚོད་ལྟར་གོ་རིམ་བསྒྲིགས་ཏེ་
ལྕམ་གྱི་ལུས་ལ་ཞུགས་པའི་ཐེ་ཁུའི་རྣམ་ཤེས་དང་དྲི་བ་སྐུལ་ལེན་བྱས་པ་ཡིན། ནང་དོན་
གཤམ་གསལ་ལྟར་རོ།
དྲི་བ། ཁྱེད་རང་ཅིའི་ཕྱིར་རྣམ་ཤེས་ཀྱི་ཐོག་ནས་ཐོན་ཡོང་བ་ཡིན།
ལན། ང་ཤི་རྗེས་ཀྱི་མིང་གྲགས་ཅི་འདྲ་ཡོད་མེད་རྟོགས་ཕྱིར་ཡིན།
དྲི་བ། ཁྱེད་རང་། ཡང་ན་རྣམ་ཤེས་རྣམ་པ་ཚོས་ཤི་རྗེས་ཀྱང་མིང་གྲགས་ཡོང་རེ་བྱེད་དམ།
ལན། མ་མཐར་ཡང་ང་རང་དེ་ལྟར་མ་བྱས་ན་མི་རུང་། འོན་ཀྱང་ང་ལ་སྟེས་དབང་
དུ་འཕྲད་པའི་འཇར་པན་གྱི་སྙན་ངག་པ་ཞིག་གིས་ཤི་རྗེས་ཀྱི་མིང་གྲགས་ལ་མཐོང་ཆུང་
བྱེད་ཀྱི་འདུག
དྲི་བ། ཁྱེད་རང་གིས་སྙན་ངག་པ་དེའི་རུས་མིང་ཤེས་སམ།
ལན། བཀྲ་མི་ཤིས་པ་ཞིག་ལ་ངས་བརྗེད་སོང་། ཁོས་དགའ་པོ་བྱེད་པའི་ཁོ་པ་རང་
ཉིད་ཀྱི་སྙན་ངག་ཡིག་འབྲུ་བཅུ་བདུན་མ"དེ་ཁོ་ན་ལས་ངེས་མི་འདུག
དྲི་བ། སྙན་ངག་ཅི་འདྲ་ཞིག་རེད་དམ།
ལན། “གནའ་བོའི་རྫིང་བུ་ཡཱ།སྦལ་པ་ནང་དུ་མཆོངས་སོང་།ཆུ་སྒྲ་རྣ་བར་ཐོས་བྱུང”
དྲི་བ། ཁྱེད་རང་གིས་བསམས་ན་འདི་སྙན་ངག་ཕུལ་བྱུང་ཞིག་ཨེ་རེད།
ལན། ངས་སྙན་ངག་སྤུས་སྡུག་ཅིག་ལ་བརྩི་གི་མེད། འོན་ཀྱང་དཔེར་ན། “སྦལ་པ”
དེ “ཆུ་བྱིས” ལ་བསྒྱུར་ན་དེ་བས་ངོ་མཚར་ཆེ་བར་འགྱུར་འགྲོ།
དྲི་བ། རྒྱུ་མཚན་ཅི་ཡིན།
ལན། ང་ཚོ་ཆུ་བྱིས་ཀྱིས་སྒྱུ་རྩལ་གྱི་ཚད་གཞི་ཅི་འདྲའི་སྟེང་དུ་ཡང་ཆུ་བྱིས་ཀྱི་སྣང་
བརྙན་མཚོན་ཐུབ་པར་ཁ་ཚ་དགོས་གཏུག་གི་རེ་བ་བྱེད་ཀྱི་ཡོད།
སྐབས་དེར་ཚོགས་གཙོ་པེ་ཁེས་ང་ཚོ་ཚོགས་མི་བཅུ་བདུན་ལ་ད་ལྟ་ནི་སེམས་
ཁམས་རིག་པའི་མཐུན་ཚོགས་ཀྱི་སྐབས་བསྟུན་བརྟག་དཔྱད་ཡིན་པ་ལས་རྩོམ་རིག་བགྲོ་
གླེང་མིན་པའི་དྲན་སྐུལ་བྱས།
དྲི་བ། རྣམ་ཤེས་ཚོའི་འཚོ་བ་ཅི་འདྲ་འདུག་གམ།
ལན།ལྷན་རྒྱས་ཀྱི་འཚོ་བ་དང་གཅིག་པ་རེད།
དྲི་བ།འོ་ན་ཁྱེད་རང་རང་ཤི་བརྒྱབ་པར་འགྱོད་པ་སྐྱེའམ།
ལན། དེ་འདྲ་སྐྱེ་མི་སྲིད། གལ་ཏེ་ང་རྣམ་ཤེས་ཀྱི་འཚོ་བར་ཞེན་པ་ལོག་ན་ད་དུང་
དཀྲུམ་མདའ་ལག་ཏུ་བླངས་ཏེ “རང་བརྟེན་རང་གསོན” བྱས་ཀྱང་ཆོག
དྲི་བ། “རང་བརྟེན་རང་གསོན” བྱ་རྒྱུ་ལས་སླ་པོ་རེད་དམ།
སྐུ་ཞབས་ཐེ་ཁུའི་རྣམ་ཤེས་ཀྱིས་དྲི་བ་དེར་ལན་འདེབས་སྐབས་སྔར་བཞིན་འདྲི་
བའི་ཚུལ་གྱིས་ལན་བཏབ། སྐུ་ཞབས་ཐེ་ཁུ་རྒྱུས་ལོན་ཡོད་ཚེ་དེ་ནི་ཁོའི་ཧ་ཅང་རང་གྲུབ་
ཀྱི་ལན་འདེབས་སྟངས་ཤིག་ཡིན་པ་ཤེས་ངེས།
ལན།རང་སྲོག་ལྕེབས་རྒྱུ་དེ་ལས་སླ་པོ་ཡིན་ནམ།
དྲི་བ། ལྷན་རྒྱས་ཀྱི་ཚེ་སྲོག་རྟག་བརྟན་ཡོང་ཆོག་གམ།
ལན། ང་ཚོའི་ཚེ་སྲོག་སྐོར་ལ་བཤད་སྲོལ་སྣ་ཚོགས་ཡོད་པ་ཚང་མ་ཡིད་ཆེས་བྱེད་
མི་རུང་བ་ཤ་སྟག་རེད། འོན་ཀྱང་སྟབས་ལེགས་ཏེ་ང་ཚོར་ཡང་ཡེ་ཤུའི་ཆོས་ལུགས་དང་།
སངས་རྒྱས་ཆོས་ལུགས། དབྱི་སི་ལན་ཆོས་ལུགས། མེ་དད་ཆོས་ལུགས་སོགས་ཆོས་ལུགས་
སྣ་ཚོགས་ཡོད་པ་དེ་བརྗེད་མི་རུང་།
དྲི་བ། ཁྱེད་རང་གང་ཞིག་ལ་དད་པ་བྱེད་ཀྱི་ཡོད།
ལན། ང་ནི་རྒྱུན་དུ་དོགས་ཡོད་སྨྲ་བ་ཞིག་ཡིན།
དྲི་བ། འོན་ཀྱང་ཁྱེད་རང་མ་མཐར་ཡང་རྣམ་ཤེས་ཡོད་པར་དོགས་པ་བྱེད་ཀྱི་ཨེ་ཡོད།
ལན། ངས་ལྷན་རྒྱས་ལྟར་ཡིད་ཆེས་བརྟན་པོ་བྱེད་མི་ཐུབ།
དྲི་བ། ཁྱེད་རང་ལ་གྲོགས་པོ་ཅི་ཙམ་ཡོད།
ལན། ངའི་གྲོགས་པོ་གནའ་དེང་དང་ཤར་ནུབ་གང་སར་ཁྱབ་ཡོད། ཕལ་ཆེར་མི་སུམ་
བརྒྱ་ལས་ཉུང་བ་མེད། དཔེ་ཙམ་དྲངས་ན་དེ་དག་གི་ནང་དུ་སྙན་གྲགས་ཆེ་བ་ཁེ་ལའེ་སེ་
ཐེ"དང་། མའེ་ལན་ཏེ། དབུའེ་ཉིང་ཀེ་ཨར་སོགས་ཡོད།
དྲི་བ། ཁྱེད་རང་གི་གྲོགས་པོ་ཚང་མ་རང་ཤི་བརྒྱབ་པ་ཤ་སྟག་ཡིན་ནམ།
ལན། དེ་འདྲ་ཡིན་པའི་ངེས་པ་མེད། རང་ཤི་རྒྱུག་པར་དག་སེལ་བྱེད་མཁན་མོང་ཐན་
ཡང་ངའི་གུས་ཤིང་སྐྲག་པའི་གྲོགས་པོའི་གྲས་ཤིག་ཡིན།འོན་ཀྱང་རང་ཤི་མ་བརྒྱབ་པའི་འཇིག་
རྟེན་སུན་སྣང་རིང་ལུགས་པ་ཧྲུའུ་པན་ཧྭ་ལྟ་བུར་ང་གྲོགས་པོ་བསྒྲིགས་ཀྱི་མེད།
དྲི་བ། ཧྲུའུ་པན་ཧྭ་ད་དུང་བཞུགས་ཡོད་དམ།
ལན། ད་ལམ་ཁོས་རྣམ་ཤེས་ཀྱི་འཇིག་རྟེན་སུན་སྣང་རིང་ལུགས་གསར་གཏོད་བྱས་
ཏེ “རང་བརྟེན་རང་གསོན” བྱ་དགོས་མིན་ཐད་བགྲོ་གླེང་བྱེད་ཀྱི་འདུག འོན་ཏེ་ཁོས་ཕོ་
ལོག་ཀྱང་རླམ་སྲིན་གྱི་ནད་ཡིན་པ་གོ་ཐོས་བྱུང་བས་བློ་བདེ་པོར་གྱུར་འདུག
ང་ཚོ་ཚོགས་མི་ཚོས་གོ་རིམ་བཞིན་ནཱ་ཕོ་ལུན་དང་། ཁུང་ཙེ། ཐོ་སི་ཐོ་ཡེ་ཧྥུ་སེ་ཅི།
ཏར་ཝུན། ཁེ་ལོ་པཱ་ཐེ་ལཱ། ཤཱཀྱ་མུ་ནེ། ཏེ་མོ་སེ་ཏི་ཉི། ཏན་ཏིང་། ཆན་ལི་ཤེའུ་སོགས་ཀྱི
རྣམ་ཤེས་ཀྱི་གནས་ཚུལ་འདྲི་རྩད་བྱས་པ་ཡིན། འོན་ཀྱང་སྟབས་མི་ལེགས་པ་ཞིག་ནི་སྐུ་
ཞབས་ཐེ་ཁུས་ཞིབ་ཕྲ་མི་ཤེས་པ་མ་ཟད། དེ་ལས་ལྡོག་སྟེ་རང་ཉིད་དང་འབྲེལ་བའི་གདལ་
གཏམ་སྐོར་གྱི་དྲི་བ་སྣ་ཚོགས་བཏོན་བྱུང་།
དྲི་བ། ང་ཤི་རྗེས་ཀྱི་མིང་གྲགས་གང་འདྲ་འདུག་གམ།
ལན། དཔྱད་བརྗོད་པ་ཞིག་གིས་ཁྱེད་རང་ནི “ཚོགས་ཆུང་གི་སྙན་ངག་པའི་གྲས་
རེད” ཟེར་གྱི་འདུག
དྲི་བ། ཁོ་ལ་ངས་ཕུལ་བའི་སྙན་ངག་ཕྱོགས་བསྒྲིགས་མ་རག་པས་འཁོན་སེམས་སྐྱེས་
པ་གཏན་འཁེལ་རེད། ངའི་གསུང་འབུམ་དཔེ་སྐྲུན་བྱས་འདུག་གམ།
ལན། ཁྱེད་རང་གི་གསུང་འབུམ་དཔེ་སྐྲུན་བྱས་ཟིན། འོན་ཀྱང་བྲིན་ཁ་རྒྱུགས་པོ་
མི་འདུག
དྲི་བ། ངའི་གསུང་འབུམ་མི་ལོ་སུམ་བརྒྱའི་རྗེས་སུ། དེ་ཡང་རྩོམ་གྱི་བདག་དབང་གོ་
མི་ཆོད་པར་གྱུར་རྗེས་ཀློག་པ་པོས་ཧབ་ཐོབ་བརྒྱབ་ནས་ཉོ་གི་རེད། དེ་མིན་ང་དང་མཉམ་
སྡོད་བྱེད་པའི་གྲོགས་མོ་དེ་ཅི་འདྲ་འདུག་གམ།
ལན། མོ་ད་ལྟ་དཔེ་ཆའི་ཚོང་པ་སྐུ་ཞབས་ལཱ་ཁེའི་ལྕམ་རེད།
དྲི་བ། མོ་ངོ་མ་བཀྲ་མ་ཤིས་པ་རང་རེད། མོས་ལཱ་ཁེའི་མིག་དེ་རྫུན་མ་ཡིན་པ་ཤེས་ཀྱི་
མེད་པ་འདྲ། ངའི་བྱིས་པ་ཅི་འདྲ་འདུག་གམ།
ལན། གོ་ཐོས་ལ་རྒྱལ་གཉེར་དྭ་ཕྲུག་ཁང་དུ་ཡོད་པ་འདྲ།
སྐུ་ཞབས་ཐེ་ཁུས་ཅུང་ཟད་ཁ་རོག་ཏུ་བསྡད་རྗེས་སླར་དྲི་བ་གསར་པ་བཏོན་བྱུང་།
དྲི་བ། ངའི་ཁང་པ་ག་རེ་བྱས་འདུག་གམ།
ལན། པར་པ་ཞིག་གི་པར་ལེན་ཁང་དུ་འགྱུར་འདུག
དྲི་བ།ངའི་སྒྲོག་ཙེ་ཅི་འདྲ་བྱས་འདུག་གམ།
ལན། ཅི་འདྲ་བྱས་པ་ཤེས་མ་བྱུང་།
དྲི་བ། ངས་སྒྲོག་ཙེའི་ཤུག་ལྕོག་ནང་དུ་འཕྲིན་ཡིག་ཆག་པ་གཅིག་སྦས་ཡོད། སྟབས་
ལེགས་ནས་ལས་དོན་བྲེལ་ཟིང་ཆེ་བའི་ལྷན་རྒྱས་དང་འབྲེལ་བ་སྤུ་ཙམ་ཡང་མེད། ད་ལྟ་
ང་ཚོ་རྣམ་ཤེས་ཀྱི་ཁམས་སུ་ས་སྲོད་ཟིན་པས་ང་ལྷན་རྒྱས་ལ་ཞལ་གྱེས་ཞུ་གི་ཡིན། ལྷན་
རྒྱས་རྗེས་སུ་མཇལ་ཡོང་། མཁས་མཛངས་ལྡན་པའི་ལྷན་རྒྱས། རྗེས་སུ་མཇལ་ཡོང་།
ལྕམ་ཧའོ་ཕུའུ་ཡིས་མཇུག་མཐའི་སྐད་ཆ་དེ་བཤད་རྗེས་དྲན་པ་མྱུར་དུ་གསོས་སོང་།
ང་ཚོ་ཚོགས་མི་བཅུ་བདུན་གྱིས་དག་པའི་ཞིང་གི་ལྷ་ལ་མནའ་བསྐྱལ་ནས་གོང་དུ་བཀོད་
པའི་དྲི་བ་དྲིས་ལན་དེ་དག་བདེན་པ་ཡིན་པའི་འགན་ལེན་བྱེད་ཀྱི་ཡིན། (གཞན་ཡང་ང་
ཚོས་ཡིད་ཆེས་བྱེད་པའི་ལྕམ་ཧའོ་ཕུའུ་མཆོག་གི་གླ་ཆ་ལྕམ་མཆོག་སྔོན་ཆད་འཁྲབ་སྟོན་
པ་གནང་སྐབས་ཀྱི་ཉིན་གླ་ལྟར་འབུལ་རྒྱུ)
བཅུ་དྲུག
ངས་སྙན་ཞུ་དེ་བཀླགས་རྗེས་རིམ་བཞིན་རང་ཉིད་རྒྱལ་ཁབ་འདི་རུ་བསྡད་པར་སྐྱོ་
བ་སྐྱེས་བྱུང་། དེར་བརྟེན་ཇི་ལྟར་བྱས་ཏེ་ང་ཚོ་མིའི་རྒྱལ་ཁབ་ལ་ལོག་ཐུབ་རྒྱུར་བསམ་བློ་
བཏང་བ་ཡིན། འོན་ཏེ་ཇི་ལྟར་བཙལ་ཡང་ང་རང་ཐོག་མར་ལྷུང་དུས་ཀྱི་ཁུང་བུ་དེ་རྙེད་
མི་ཐུབ། སྐབས་དེར་ཆུ་བྱིས་ཉ་པ་པཱ་ཀུས་ང་ལ་བཤད་རྒྱུར། རྒྱལ་ཁབ་འདིའི་གྲོང་ཁྱེར་གྱི་
མཐའ་ན་ཆུ་བྱིས་རྒད་པོ་ཞིག་ཡོད་ཅིང་། བཤད་ཚུལ་ལ་ཉིན་གང་པོར་དཔེ་ཆ་ལྟ་བ་དང་
གླིང་བུ་བུད་ནས་འཇམ་ཐིང་ཐིང་གི་འཚོ་བ་རོལ་བཞིན་ཡོད་ཟེར། ངའི་སེམས་ལ་གལ་
ཏེ་ཆུ་བྱིས་དེར་འདྲི་བར་ཕྱིན་ན་རྒྱལ་ཁབ་འདི་ནས་འབྲོ་རྒྱུའི་ལམ་བུ་རྒྱུས་ལོན་ཐུབ་པའི་
ངེས་པ་མེད་སྙམ་སྟེ་འཕྲལ་མར་གྲོང་ཁྱེར་གྱི་མཐའ་ལ་ཕྱིན་པ་ཡིན། འོན་ཏེ་དེ་གར་སླེབས་
ནས་ལྟ་སྐབས་ཆེས་ཆུང་བའི་ཁང་པ་ཞིག་གི་ནང་ན་ཆུ་བྱིས་རྒད་པོ་ག་ན་ཡོད། སྤྱི་གཙུག་
གི་འཁྱིལ་ཚང་ཡང་འཐུས་ཚང་མ་སྐྱེས་ཤིང་། ཆེ་ནའང་ལོ་ན་བཅུ་གཉིས་བཅུ་གསུམ་ཙམ་
དུ་སོན་པའི་ཆུ་བྱིས་ཆུང་ངུ་ཞིག་ཁོ་ན་བློ་བདེ་བག་ཕེབས་ངང་གླིང་བུ་འབུད་བཞིན་འདུག
ངའི་སེམས་ལ་ལམ་ནོར་བ་རེད་སྙམ། ཡིན་ནའང་ང་རང་ད་དུང་བློ་མི་བདེ་བས་ཁོའི་མིང་
དྲིས་པ་ཡིན། ད་གཟོད་གཞི་ནས་ཆུ་བྱིས་དེ་ངོ་མ་པཱ་ཀུས་ང་ལ་བཤད་པའི་ཆུ་བྱིས་རྒད་པོ་
དེ་ཡིན་པ་ཤེས་བྱུང་།
“ཡིན་ནའང་ཁྱེད་རང་བྱིས་པ་ཞིག་དང་འདྲ་བ་ཅི་ཡིན་”
“ཁྱོད་ཀྱིས་ཀྱང་མི་ཤེས་སམ། ངས་ཀྱང་ལས་དབང་ཅི་ཡིན་པ་མི་ཤེས། ང་ཨ་མའི་
ཁོག་ནས་ཐོན་དུས་ནས་མགོ་སྐྲ་ཚང་མ་དཀར་པོ་ཡིན། ཕྱིས་སུ་རིམ་བཞིན་ལོ་ན་གཞོན་
དུ་སོང་སྟེ་ད་ལྟ་བྱིས་པ་ཆུང་ངུ་འདི་འདྲར་གྱུར་སོང་། འོན་ཀྱང་གལ་ཏེ་ལོ་ནར་ཞིབ་དཔྱད་
ཚད་ལེན་བྱས་ན་སྐྱེ་དུས་ལོ་དྲུག་ཅུ་ཡིན་པའི་དབང་དུ་བཏང་ནའང་ད་ལྟ་ང་ལོ་བརྒྱ་དང་
བཅོ་ལྔ་བཅུ་དྲུག་ཏུ་སོན་ཡོད་པའི་ངེས་པ་མེད།”
ངས་ཁང་པའི་ཕྱོགས་བཞིར་ཞིབ་ལྟ་ཞིག་བྱས་པ་ཡིན། ངའི་ཚོར་སྣང་གི་རྐྱེན་པས་
ཡིན་ནམ་ཅི་སྟེ། ཕར་བལྟས་ན་བབ་ཆགས་ཀྱི་ཅོག་ཙེ་དང་རྐུབ་བཏེགས་ཀྱི་བར་དུ་བདེ་
སྐྱིད་ཀྱི་ཉམས་སྣང་ཞིག་མཆིས།
“བལྟས་ཚོད་ལ་ཁྱེད་རང་གི་འཚོ་བ་ཆུ་བྱིས་གཞན་ལས་སྐྱིད་པ་ཡོད་ཚོད་འདུག”
“གང་འདྲ་བཤད་དགོས་རེད་དམ།ཕལ་ཆེར་དེ་ལྟར་བཤད་ཀྱང་ཆོག ང་ལོ་ན་གཞོན་
དུས་རྒད་པོར་གྱུར་པ་དང་།ལོ་ན་རྒས་དུས་གཞོན་པར་གྱུར་སོང་།དེར་བརྟེན་རྒད་པོ་ལྟར་ཞེ་
འདོད་མེད་ལ། ན་གཞོན་ལྟར་ཆགས་སྲེད་ལའང་ཞེན་ཆགས་མེད།གང་ལྟར་ངའི་འཚོ་བ་མི་
སྐྱིད་པའི་དབང་དུ་བཏང་ནའང་ངའི་སེམས་ཁམས་ཧ་ཅང་ཞི་འཇགས་ཡིན།”
“ཧ་ཅང་ཞི་འཇགས་ལོས་ཡོང་།”
“མ་རེད། དེ་འདྲ་ཁོ་ན་ཡིན་ན་ཞི་འཇགས་ལ་མི་བརྩི། ངའི་ལུས་པོ་ཧ་ཅང་ཐང་པོ་
ཡིན། རྒྱུ་ནོར་གྱིས་ང་རང་ལ་ཚེ་གང་པོར་ཟ་རྒྱུ་མི་འདང་བ་མེད་པའི་ཁག་ཐེག་བྱེད་ཐུབ།
ཡིན་ནའང་ངའི་སེམས་ལ་ང་རང་བདེ་སྐྱིད་ཆེ་ཤོས་ཤིག་ནི་ང་སྐྱེ་དུས་ནས་རྒས་པ་དེ་ཡིན་
བསམ་གྱི་འདུག”
ང་དང་ཆུ་བྱིས་དེས་ཅུང་ཟད་རིང་རང་ཤི་བརྒྱབ་པའི་ཐེ་ཁུ་དང་ཉིན་ལྟར་སྨན་པ་
གདན་དྲངས་ནས་ནད་བསྟེན་པའི་ཀའེ་ལུའི་སྐོར་གླེང་བ་ཡིན། འོན་ཀྱང་རྒྱུ་མཚན་ཅི་
སྟེ། ཆུ་བྱིས་རྒད་པོའི་གདོང་སྟེང་ནས་ངས་བཤད་པའི་དོན་དེ་སྣང་བར་མི་འགྲོ་བའི་ཉམས་
ཤིག་བསྟན་བྱུང་།
“འོ་ན་ཁྱེད་རང་ཆུ་བྱིས་གཞན་དང་མི་འདྲ་བར་གསོན་པོར་གནས་པ་ལ་བདག་
འཛིན་ཞིག་ཡོད་དམ།”
ཆུ་བྱིས་རྒད་པོས་ངའི་ངོ་གདོང་ལ་ལྟ་བ་དང་འབྲེལ་ཞི་འཇམ་ངང་ལན་འདེབས་རྒྱུར།
“ང་ཆུ་བྱིས་གཞན་ལྟར་རྒྱལ་ཁབ་འདི་རུ་སྐྱེ་དགོས་མིན་ཐད་ངའི་ཨ་ཕས་ཀྱང་ང་ལ་
དྲིས་རྗེས་ང་གཞི་ནས་ཨ་མའི་མངལ་ལས་བྲལ་བ་ཡིན།”
“ཡིན་ནའང་ང་ནི་འདི་ཡིན་མེད་པར་རྒྱལ་ཁབ་འདི་རུ་ལྷུངས་བྱུང་། ཁྱེད་ཀྱིས་ང་
ལ་རྒྱལ་ཁབ་འདི་ནས་བྲལ་རྒྱུའི་ལམ་བུ་ཞིག་བསྟན་ཐུབ་བམ།”།
“བྲལ་རྒྱུའི་ལམ་བུ་གཅིག་ལས་མེད།”
“ལམ་བུ་དེ་”
“ཁྱེད་རང་འདི་གར་ཡོང་དུས་ཀྱི་ལམ་བུ་དེ་རེད།"
ངས་སྐད་ཆ་དེ་ཐོས་རྗེས་ལུས་ཀྱི་བ་སྤུའང་གཟེངས་བྱུང་།
“འོན་ཀྱང་ངས་ལམ་བུ་དེ་ཇི་ལྟར་འཚོལ་དགོས་པ་མི་ཤེས།”
ཆུ་བྱིས་རྒད་པོའི་ཆུ་ཐོལ་ཐོལ་གྱི་མིག་དེས་ངའི་གདོང་ལ་ཅེར་ཞིང་། མཐར་ཡར་
ལངས་ཏེ་ཁང་པའི་ཟུར་ཞིག་ཏུ་བསྐྱོད་ཐོག་གནམ་གཅལ་གྱི་སྟེང་ནས་དཔྱངས་པའི་ཐག་
པ་ཞིག་འཐེན་སོང་། སྐབས་དེར་ངས་མཉམ་འཇོག་བྱ་རྒྱུ་མ་བྱུང་བའི་གནམ་མཐོངས་དེ་
ཕྱེ་སོང་བས་སྒོར་དབྱིབས་གནམ་མཐོངས་ཀྱི་ཕྱི་རོལ་དུ་གསོམ་སྡོང་དང་ཤུག་ཚེར་གྱིས་
བརྐྱངས་པའི་ཡལ་ག་ཡོད་པ་དང་། དེ་ནས་ཡར་བལྟས་ན་མཐོན་མཐིང་གི་ནམ་མཁའ་
མཐོང་ཐུབ། དེ་ཡང་ཤིན་ཏུ་ཆེ་བའི་མདའ་རྩེ་ཇི་ལྟའི་ཆང་གཡོད་རི་བོའི་རྩེ་མོ་འགྱིང་ངེར་
ལངས་འདུག་པས་ང་ནི་གནམ་གྲུ་མཐོང་བའི་བྱིས་པ་ལྟར་དགའ་ནས་འཕག་མཆོང་བྱེད་
དགོས་བྱུང་།
“གང་འདྲ་འདུག་གམ། གང་ལྟར་འདི་ནས་ཕྱིར་ཐོན་ན་འགྲིག”
ཆུ་བྱིས་རྒད་པོས་དེ་ལྟར་ཤོད་བཞིན་དུ་ད་གིན་གྱི་ཐག་པ་དེར་མཛུབ་མོ་བཙུགས།
ཐོག་མར་ངས་ཐག་པ་ཞིག་རེད་སྙམ་མོད། ད་ལྟ་གཞི་ནས་ཐག་སྐས་ཤིག་ཡིན་པ་ཤེས།
“ད་འོ་ན་ང་འདི་ནས་ཕྱི་ལ་ཐོན་དུ་ཆུག་དང་།”
“ཡིན་ནའང་ངས་སྔོན་ལ་གསལ་པོ་བཤད་ཀྱི་ཡིན། ཕྱིར་ཐོན་ནས་འགྱོད་པ་སྐྱེ་མི་
དགོས།”
“སྣང་དག་མི་དགོས། ང་འགྱོད་པ་མི་སྐྱེ།”
ངས་ལན་དེ་ལྟར་འདེབས་བཞིན་ལུས་པོ་ཐག་སྐས་ལ་འཛེགས་ཟིན། སྟེང་ནས་རྒྱང་
རིང་དུ་ལུས་པའི་ཆུ་བྱིས་རྒད་པོའི་སྤྱི་གཙུག་གི་འཁྱིལ་ཚང་མཐོང་ཐུབ།
བཅུ་བདུན།
ང་ཆུ་བྱིས་ཀྱི་རྒྱལ་ཁབ་ནས་ཕྱིར་ལོག་རྗེས་སྐབས་ཤིག་རིང་ངོ་མ་མིའི་སྐྱི་མོ་ནས་
འཐུལ་བའི་དྲི་མ་བཟོད་མི་ཐུབ། དོན་དམ་དུ་ང་ཚོ་མི་ལས་ཆུ་བྱིས་གཙང་བ་འདུག
གཞན་ཡང་ང་རང་ཆུ་བྱིས་ཀྱི་མགོ་ལ་ལྟ་བར་གོམས་པས་ག་དུས་ཡིན་ཡང་ང་ཚོ་མིའི་
མགོ་བོ་དེ་འཇིགས་སྣང་ཧ་ཅང་ཆེ་བར་སྣང་། དེ་ནི་ཕལ་ཆེར་ཁྱེད་རང་གིས་གོ་བ་ལོན་མི་
ཐུབ་པ་ཞིག་ཡིན་སྲིད། འོན་ཀྱང་སྔོན་ལ་མིག་དང་ཁ་ལྟ་ཅི། རྒྱུ་རྐྱེན་ཅི་ཡིན་མི་ཤེས་པར་
སྣ་ཁུག་དེ་ཁོ་ནས་ང་ལ་འཇིགས་སྣང་སྟེར། ངས་གང་ཐུབ་ཅི་ཐུབ་ཀྱིས་མི་སུ་དང་ཡང་
འཕྲད་རྩིས་མི་བྱེད་པ་ལོས་ཡིན། ཡིན་ནའང་གང་ལྟར་ང་ཚོ་མིའི་རིགས་ལ་རིམ་བཞིན་
གོམས་ཤིང་། ཧ་ལམ་དུས་ཡུན་ལོ་ཕྱེད་ཀ་ཙམ་འདས་རྗེས་ངས་ས་ཆ་གང་དུ་ཡང་ཕྱིན་པ་
ཡིན། འོན་ཏེ་དེ་ལྟར་ལགས་ནའང་ད་དུང་རྙོག་དྲ་ཐོན་བྱུང་།དེ་ཡང་ངས་སྐད་ཆ་ཤོད་དུས་
བག་ཟོན་མ་བྱས་པར་ཆུ་བྱིས་རྒྱལ་ཁབ་ཀྱི་སྐད་བརྡ་ཐོན་འགྲོ།
“ཁྱེད་རང་སང་ཉིན་ཁྱིམ་དུ་བཞུགས་སམ།”
“Qua”
“ག་རེ།”
“མ་རེད། ངས་ཁྱིམ་དུ་སྡོད་ཀྱི་ཡིན་ཟེར་གྱི་ཡོད།”
ཕལ་ཆེར་ཚུལ་འདི་འདྲ་ཞིག་རེད།
འོན་ཀྱང་ཆུ་བྱིས་ཀྱི་རྒྱལ་ཁབ་ནས་ཕྱིར་ལོག་སྟེ་ལོ་གཅིག་ཏག་ཏག་འདས་དུས་
ང་རང་བྱ་གཞག་ཅིག་གི་ཐད་ལ་ཕམ་ཉེས་བྱུང་རྐྱེན་(ཁོ་པ་བཤད་མཚམས་འདིར་
སླེབས་དུས་འབུམ་རམས་པSཡིས་ལམ་སེང་ཁོ་ལ “དེའི་སྐོར་བཤད་མི་དགོས” ཞེས་
གསལ་འདེབས་བྱས། འབུམ་རམས་པའི་བཤད་ཚུལ་ལྟར་ན་ཁོས་དོན་དེ་ཤོད་ཐེངས་རེར་
ཟིང་ཆ་རྫོགས་རྒྱུ་མེད་པ་བསླངས་ཏེ་ལྟ་སྐྱོང་མི་སྣ་བྱ་ཐབས་མེད་པ་བཟོ་གི་རེད་ཟེར)
ད་འོ་ན་དེའི་སྐོར་བཤད་ཀྱི་མིན། འོན་ཀྱང་བྱ་གཞག་དེ་ཕམ་ཉེས་བྱུང་བས་ང་རང་
སླར་ཆུ་བྱིས་ཀྱི་རྒྱལ་ཁབ་ཏུ་ཕྱིར་ལོག་བྱེད་འདོད་བྱུང་། རེད། “འགྲོ” འདོད་པ་མིན་
པར “ཕྱིར་ལོག” བྱེད་འདོད་པ་ཡིན། ཆུ་བྱིས་རྒྱལ་ཁབ་དེ་ངའི་ཚོར་སྣང་ནས་བཤད་ན་
རང་ཉིད་ཀྱི་ཕ་ཡུལ་དང་མཚུངས།
ངས་ལྐོག་ཏུ་ཁྱིམ་ནས་ཁ་བྲལ་ཏེ་དབུས་འགྱུར་ལམ་ཐིག་གི་མེ་འཁོར་ལ་སྡོད་རྩིས་
བྱས་པ་ཡིན། འོན་ཀྱང་སྐབས་དེར་སྟབས་ངན་པ་ཞིག་ལ་སྐོར་ཞིབ་ཉེན་རྟོག་པས་བཟུང་
སྟེ་མཐར་སྨྱོ་ནད་སྨན་ཁང་དུ་བསྐྱལ་བྱུང་། ང་སྨན་ཁང་འདིར་ཡོང་སྐབས་ད་དུང་ཡང་ཆུ་
བྱིས་རྒྱལ་ཁབ་ཀྱི་དོན་ལ་བསམ་བློ་གཏོང་གི་ཡོད།
སྨན་པ་ཁྲ་ཁེ་ག་རེ་བྱས་ཡོད་དམ། མཚན་ཉིད་རིག་པ་བ་མཱ་ཀུ་ད་དུང་ཡང་ཚོན་ཁྲ་
ཅན་གྱི་ཤེལ་སྒོ་གྲུ་བཞིའི་འདེགས་སྒྲོན་འོག་ཏུ་ཕལ་ཆེར་གང་ཞིག་ལ་བསམ་བློ་གཏོང་
གིན་ཡོད་སྲིད། ལྷག་པར་དུ་ངའི་གྲོགས་བཟང་། སློབ་མ་ཁ་རུལ་ལཱ་ཕུ།དེ་རིང་ལྟར་གནམ་
ངོ་འཐིབས་པའི་ཕྱི་དྲོ་ཞིག་ལ་ཕྱིར་དྲན་དེ་དག་གི་ནང་དུ་ལྷུངས་པའི་ང་རང་དབང་མེད་
པར་སྐད་ཅོར་རྒྱག་དགོས་བྱུང་། ག་དུས་འཛུལ་ཡོང་བ་མི་ཤེས་པར་པཱ་ཀུ་ཟེར་བའི་ཆུ་བྱིས་
ཉ་པ་དེས་ངའི་མདུན་དུ་ལངས་ཏེ་གུས་འདུད་ལན་མང་ཞུས་བྱུང་། ང་རིག་པ་སད་རྗེས་
ངུས་པའམ་བགད་པ་ངས་ངེས་མི་འདུག འོན་ཀྱང་མདོར་ན་ཡུན་རིང་བྲལ་རྗེས་ཀྱང་
ངས་ཆུ་བྱིས་ཀྱི་སྐད་བརྡ་བཀོལ་ཐུབ་པར་སེམས་འགུལ་ཚད་མེད་ཐེབས་བྱུང་།
“ཝ་ཡེ། པཱ་ཀུ། ཁྱེད་རང་ག་རེ་བྱས་སོང་།”
“ཨ། ངས་ཁྱེད་རང་ལ་ལྟ་བར་ཡོང་བ་ཡིན་ཡཱ། གོ་ཐོས་ལ་ཁྱེད་རང་སྙུང་འདུག་ཟེར།"
“དོན་དེ་ཁྱེད་རང་གིས་ཇི་ལྟར་ཤེས་བྱུང་ངམ།"
“སྒྲ་སྡུད་འཕྲུལ་འཁོར་གྱི་གསར་འགྱུར་ཉན་ནས་ཤེས་བྱུང་།”
པཱ་ཀུས་ཧ་ལམ་ཡིད་ཧ་ཅང་ཚིམ་པ་ལྟར་བགད་བྱུང་།
“གང་འདྲ་བཤད་ཀྱང་ཁྱེད་རང་ཅི་འདྲ་ཡོང་བ་ཡིན།"
“ཧའེ། དེར་དཀའ་རྒྱུ་ཅི་ཡོད། ཏུང་ཅིན་གྱི་ཆུ་བོ་དང་འོབས་དོང་དག་ཆུ་བྱིས་ཀྱི་
ངོས་ནས་བཤད་ན་ཁྲོམ་ལམ་དང་གཅིག་པ་རེད།”
སྐབས་དེར་ངས་ཆུ་བྱིས་ནི་སྦལ་པ་དང་འདྲ་བར་ཚང་མ་སྐམ་ཆུ་གཉིས་ཀར་འཚོ་
བའི་སྲོག་ཆགས་ཡིན་པ་གཞི་ནས་དྲན་བྱུང་།
“འོན་ཀྱང་འདི་ཕྱོགས་སུ་ཆུ་བོ་མེད་ཡཱ།”
“མ་རེད། ང་ནི་ལྕགས་སྦུག་གི་ཆུ་ལམ་བརྒྱུད་ནས་འདི་གར་ཡོང་བ་ཡིན། དེ་རྗེས་
མེ་གསོད་ཆུ་སྒོ་ཕྱེ་ནས་”
“མེ་གསོད་ཆུ་སྒོ་ཕྱེ་བ་ཡིན་ཨེ།”
“སྐུ་ངོ་ཁྱེད་རང་གིས་བརྗེད་དམ། ཆུ་བྱིས་ཀྱི་ནང་དུ་ཡང་འཕྲུལ་ཆས་ཤེས་པ་ཡོད་
ཡཱ།”
ཕྱིས་སུ་ཉིན་གཉིས་རེ་གསུམ་རེའི་ནང་དུ་ཆུ་བྱིས་མི་འདྲ་བས་ང་ལ་ལྟ་བར་ཡོང་གི་
ཡོད། ངའི་ནད་དེ་འབུམ་རམས་པSཡིས་གསུངས་པ་ལྟར་ན་སྔ་འབྱུང་རང་བཞིན་གྱི་གླེན་
ནད་ཡིན་འདུག འོན་ཀྱང་སྨན་པ་ཁྲ་ཁེས(ངས་འདི་ལྟར་བཤད་ན་ཁྱེད་རང་ལའང་ཧ་
ཅང་གུས་ཞབས་མེད་པར་འགྲོ)ངའི་ནད་འདི་སྔ་འབྱུང་རང་བཞིན་གྱི་གླེན་ནད་མ་ཡིན།
དུང་ཁྱེད་ཚོ་ཡང་རེད་ཟེར་གྱི་འདུག སྨན་པ་ཁྲ་ཁེས་ཀྱང་ཡོང་གི་ཡོད་པས་སློབ་མ་ལཱ་
ཕུ་དང་མཚན་ཉིད་རིག་པ་བ་མཱ་ཀུས་ང་ལ་ལྟ་བར་ལོས་ཡོང་། འོན་ཀྱང་ཉ་པ་པཱ་ཀུ་ཕུད་
ཉིན་དཀར་ལ་སུ་ཡང་ཡོང་མི་སྲིད། ལྷག་དོན་ཆུ་བྱིས་གཉིས་གསུམ་མཉམ་དུ་ཡོང་སྐབས་
མཚན་མོ་ཡིན་པར་མ་ཟད། ཟླ་འོད་བཀྲ་བའི་མཚན་མོ་ཡིན་པ་གཏན་འཁེལ་རེད། མདང་
དགོང་ཟླ་འོད་ཧ་ཅང་གསལ་བའི་དུས་སུ་ང་དང་། ཤེལ་སྒོ་ཀུང་སིའི་སྦྱིན་བདག་ཀའེ་ལུ།
མཚན་ཉིད་རིག་པ་བ་མཱ་ཀུ་བཅས་ཀྱིས་ཁ་བརྡ་གློད་ནས་བསྡད་པ་ཡིན། དེ་མིན་རོལ་མོ་
བ་ཁུ་ལཱ་པཱ་ཁུས་ད་དུང་ཨོག་ལེན་ཆུང་བའི་རོལ་དབྱངས་ཤིག་དཀྲོལ་སོང་། ཁྱེད་རང་ལྟོས་
དང་། ཁ་སྤྲོད་ཀྱི་ཅོག་ཙེའི་སྟེང་དུ་ཡོད་པའི་སྟག་གཟིག་མེ་ཏོག་ནག་པོ་ཆུན་པོ་དེ་མཐོང་
བྱུང་ངམ། དེ་ཡང་མདང་དགོང་ཁུ་ལཱ་པཱ་ཁུས་འཁྱེར་ཡོང་བའི་ཕྱག་རྟགས་རེད།
(ངས་ཁ་ཕྱིར་བསྐོར་ནས་བལྟས་པ་ཡིན། འོན་ཏེ་ཅོག་ཙེའི་སྟེང་དུ་མེ་ཏོག་ཆུན་པོ་
དང་དེ་མིན་གྱི་དངོས་པོ་གཞན་ཅི་ཡང་མེད་པ་ལོས་ཡིན)
ད་དུང་དཔེ་དེབ་འདི་ཡང་མཚན་ཉིད་རིག་པ་བ་མཱ་ཀུས་ང་ལ་སྟེར་རྒྱུར་འཁྱེར་ཡོང་
བ་རེད། མདུན་ངོས་ཀྱི་སྙན་ངག་དེ་ཀློགས་དང་། དབྱུགས་ཞོག ཁྱེད་རང་གིས་ཆུ་བྱིས་
རྒྱལ་ཁབ་ཀྱི་སྐད་བརྡ་ཤེས་ཀྱི་མ་རེད། འོ་ན་ངས་ཁྱེད་རང་ལ་བཀླག་ཡོང་། འདི་ནི་ཉེ་དུས་
དཔེ་སྐྲུན་བྱས་པའི《ཐེ་ཁུའི་གསུང་འབུམ》ནང་གི་པོད་གཅིག་རེད།
(ཁོས་ཁ་པར་གྱི་ཨང་དེབ་རྙིང་པ་ཞིག་ཁ་ཕྱེ་སྟེ་སྐད་ཤུགས་ཆེན་པོས་གཤམ་གསལ་
གྱི་སྙན་ངག་ཀློག་འདོན་བྱས)
བེ་ཏའི་མེ་ཏོག་དང་སྨྱུག་ཚོམ་གྱི་དཀྱིལ་ན།
སངས་རྒྱས་སྔ་མོ་ནས་བདེ་བར་གཟིམས།
ལམ་འགྲམ་ན་འབྲས་བུ་མེ་ཏོག་སྐམ་རྙིད་དུ་གྱུར།
ཅི་ཏུའུ་ཡང་ཕལ་ཆེར་མཉམ་དུ་འཆི་ཟིན།
འོན་ཏེ་ང་ཚོ་ཡང་ངལ་བ་གསོ་རན།
གར་སྟེགས་ཀྱི་རྒྱབ་ལྗོངས་སུ་ཡོད་ནའང་།
(སླར་ཡང་རྒྱབ་ལྗོངས་ཀྱི་རྒྱབ་ཏུ་ལྟོས་དང་། ལྷན་པས་ཁེངས་པའི་རས་བྲིས་རི་མོ་ཁོ་
ན་ཨེ་ཡིན)
འོན་ཀྱང་ང་སྙན་ངག་པ་ལྟར་འཇིག་རྟེན་ལ་སུན་སྣང་སྐྱེས་པ་ཞིག་ཡེ་ནས་མིན། ཆུ་
བྱིས་སླེབས་པའི་དུས་ཁོ་ནར། ཨོ། ངས་དོན་དག་དེ་བརྗེད་པ་རེད། ཁྱེད་ཚོས་ངའི་གྲོགས་
བཟང་ཁྲིམས་དཔོན་ཕེ་ཕུ་ད་དུང་ངེས་འདུག་གམ། ཆུ་བྱིས་དེ་ལས་ཀ་ཤོར་རྗེས་ངོ་མ་སྨྱོས་
སོང་། གོ་ཐོས་ལ་ད་ལྟ་ཆུ་བྱིས་རྒྱལ་ཁབ་ཀྱི་སྨྱོ་ནད་སྨན་ཁང་དུ་ཡོད་པ་རེད་ཟེར། གལ་ཏེ་
འབུམ་རམས་པSཡིས་ཆོག་མཆན་གནང་ན་ང་དངོས་གནས་ཁོ་ལ་བལྟ་བར་འགྲོ་འདོད་
ཡོད་
1927ལོའི་ཟླ2པར།